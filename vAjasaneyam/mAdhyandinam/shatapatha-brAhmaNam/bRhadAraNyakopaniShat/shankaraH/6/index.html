<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>यजुर्वेदे विश्वासटिप्पन्यः  | ६</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.119.0">
    
    
      <META NAME="ROBOTS" CONTENT="INDEX, FOLLOW">
    

    <link href="/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/" rel="alternate" type="application/rss+xml" title="यजुर्वेदे विश्वासटिप्पन्यः" />
    <link href="/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/" rel="feed" type="application/rss+xml" title="यजुर्वेदे विश्वासटिप्पन्यः" />

    <meta property="og:title" content="६" />
<meta property="og:description" content="अथ षष्ठो ऽध्यायः
अथ षष्ठाध्यायस्य प्रशमं ब्राह्मणम्
स्तर्त् ब्र्हुप् ६,१।१
यो ह वै ज्येष्ठं च श्रेष्ठं च वेद ज्येष्ठश् च श्रेष्ठश् च स्वानां भवति ।
प्राणो वै ज्येष्ठश् च श्रेष्ठश् च ।
ज्येष्ठश् च श्रेष्ठश् च स्वानां भवति ।
अपि च येषां बुभूषति ।
य एवं वेद ॥ ब्र्हुप्_६,१।१ ॥
ब्र्हुप्भ्_६,१।१ ॐ प्राणो गायत्रीत्युक्तम् ।
कस्मात्पुनः कारणात्प्राणभावो गायत्र्या न पुनर्वागादिभाव इति यस्माज्ज्येष्ठश्च श्रेष्ठश्च प्राणो न वागादयो ज्यैष्ठ्यश्रैष्ठ्यभाजः ।
कथं ज्येष्ठत्वं श्रेष्ठत्वं च प्राणस्योति तन्निर्दिधारयिषयेदमारभ्यते ।" />
<meta property="og:type" content="article" />
<meta property="og:url" content="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/" /><meta property="article:section" content="vAjasaneyam" />


<meta itemprop="name" content="६">
<meta itemprop="description" content="अथ षष्ठो ऽध्यायः
अथ षष्ठाध्यायस्य प्रशमं ब्राह्मणम्
स्तर्त् ब्र्हुप् ६,१।१
यो ह वै ज्येष्ठं च श्रेष्ठं च वेद ज्येष्ठश् च श्रेष्ठश् च स्वानां भवति ।
प्राणो वै ज्येष्ठश् च श्रेष्ठश् च ।
ज्येष्ठश् च श्रेष्ठश् च स्वानां भवति ।
अपि च येषां बुभूषति ।
य एवं वेद ॥ ब्र्हुप्_६,१।१ ॥
ब्र्हुप्भ्_६,१।१ ॐ प्राणो गायत्रीत्युक्तम् ।
कस्मात्पुनः कारणात्प्राणभावो गायत्र्या न पुनर्वागादिभाव इति यस्माज्ज्येष्ठश्च श्रेष्ठश्च प्राणो न वागादयो ज्यैष्ठ्यश्रैष्ठ्यभाजः ।
कथं ज्येष्ठत्वं श्रेष्ठत्वं च प्राणस्योति तन्निर्दिधारयिषयेदमारभ्यते ।">

<meta itemprop="wordCount" content="8241">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="६"/>
<meta name="twitter:description" content="अथ षष्ठो ऽध्यायः
अथ षष्ठाध्यायस्य प्रशमं ब्राह्मणम्
स्तर्त् ब्र्हुप् ६,१।१
यो ह वै ज्येष्ठं च श्रेष्ठं च वेद ज्येष्ठश् च श्रेष्ठश् च स्वानां भवति ।
प्राणो वै ज्येष्ठश् च श्रेष्ठश् च ।
ज्येष्ठश् च श्रेष्ठश् च स्वानां भवति ।
अपि च येषां बुभूषति ।
य एवं वेद ॥ ब्र्हुप्_६,१।१ ॥
ब्र्हुप्भ्_६,१।१ ॐ प्राणो गायत्रीत्युक्तम् ।
कस्मात्पुनः कारणात्प्राणभावो गायत्र्या न पुनर्वागादिभाव इति यस्माज्ज्येष्ठश्च श्रेष्ठश्च प्राणो न वागादयो ज्यैष्ठ्यश्रैष्ठ्यभाजः ।
कथं ज्येष्ठत्वं श्रेष्ठत्वं च प्राणस्योति तन्निर्दिधारयिषयेदमारभ्यते ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/vedAH_yajuH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/vedAH_yajuH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/vedAH_yajuH\/issues\/new\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/vedAH_yajuH\/edit\/content\/\u0022,\u0022math\u0022:true}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/vedAH_yajuH\/vAjasaneyam\/mAdhyandinam\/shatapatha-brAhmaNam\/bRhadAraNyakopaniShat\/shankaraH\/6\/".replace(basePath, "/");
  pageVars.pageParams = {};
  pageVars.pageSource = "vAjasaneyam\/mAdhyandinam\/shatapatha-brAhmaNam\/bRhadAraNyakopaniShat\/shankaraH\/6.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/vedAH_yajuH/webpack_dist/uiLib-bundle.js"></script>


<script>


MathJax = {
  tex: {
    inlineMath: [ ["@#", "#@"], ["\\(", "\\)"] ],
    displayMath: [ ["$$","$$"], ["\\[", "\\]"] ],
    processEscapes: true,  
  },
  svg: {
    fontCache: 'global'
  },
  options: {
    ignoreHtmlClass: "tex2jax_ignore|dno"
  }
};
</script>
<script type="text/javascript" id="MathJax-script" async
        src="/vedAH_yajuH/non_webpack_js/mathjax/es5/tex-svg.js">
</script>



    <link rel="stylesheet" href="/vedAH_yajuH/webpack_dist/uiLib.css">
<link rel="stylesheet" href="/vedAH_yajuH/css/uiLibPrint.css" media="print" >
<link rel="stylesheet" href="/vedAH_yajuH/css/@fortawesome/fontawesome-free/css/solid.min.css">

<link rel="stylesheet" href="/vedAH_yajuH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/" />
<link rel="alternate" hreflang="sa-Deva" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/?transliteration_target=thai" />

  </head>

  <body class="ma0 bg-near-white">
    
\(
% groupings of objects.
\newcommand{\set}[1]{\left\{ #1 \right\}}
\newcommand{\seq}[1]{\left(#1\right)}
\newcommand{\ang}[1]{\langle#1\rangle}
\newcommand{\tuple}[1]{\left(#1\right)}
\newcommand{\size}[1]{\left| #1\right|}

\newcommand{\comp}{\circ}


% numerical shortcuts.
\newcommand{\abs}[1]{\left| #1\right|}
\newcommand{\floor}[1]{\left\lfloor #1 \right\rfloor}
\newcommand{\ceil}[1]{\left\lceil #1 \right\rceil}

% linear algebra shortcuts.
\newcommand{\change}{\Delta}
\newcommand{\norm}[1]{\left\| #1\right\|}
\newcommand{\dprod}[1]{\langle#1\rangle}
\newcommand{\linspan}[1]{\langle#1\rangle}
\newcommand{\conj}[1]{\overline{#1}}
\newcommand{\der}[1]{\frac{d#1}{dx}}
\newcommand{\lap}{\Delta}
\newcommand{\kron}{\otimes}
\newcommand{\nperp}{\nvdash}

\newcommand{\mat}[1]{\left[ \begin{smallmatrix}#1 \end{smallmatrix} \right]}

% derivatives and limits
\newcommand{\partder}[2]{\frac{\partial #1}{\partial #2}}
\newcommand{\partdern}[3]{\frac{\partial^{#3 #1}}{\partial #2^{#3}}}
\newcommand{\gradient}{\nabla}
\newcommand{\subdifferential}{\partial}

% Arrows
\newcommand{\diverge}{\nearrow}
\newcommand{\notto}{\nrightarrow}
\newcommand{\up}{\uparrow}
\newcommand{\down}{\downarrow}
% gets and gives are defined!

% ordering operators
\newcommand{\oleq}{\preceq}
\newcommand{\ogeq}{\succeq}

% programming and logic operators
\newcommand{\dfn}{:=}
\newcommand{\assign}{:=}
\newcommand{\co}{\ co\ }
\newcommand{\en}{\ en\ }


% logic operators
\newcommand{\xor}{\oplus}
\newcommand{\Land}{\bigwedge}
\newcommand{\Lor}{\bigvee}
\newcommand{\finish}{\Box}
\newcommand{\contra}{\Rightarrow \Leftarrow}
\newcommand{\iseq}{\stackrel{_?{=}}}


% Set theory
\newcommand{\symdiff}{\Delta}
\newcommand{\setdiff}{\backslash}
\newcommand{\union}{\cup}
\newcommand{\inters}{\cap}
\newcommand{\Union}{\bigcup}
\newcommand{\Inters}{\bigcap}
\newcommand{\nullSet}{\phi}


% graph theory
\newcommand{\nbd}{\Gamma}

% Script alphabets
% For reals, use \Re

% greek letters
\newcommand{\eps}{\epsilon}
\newcommand{\del}{\delta}
\newcommand{\ga}{\alpha}
\newcommand{\gb}{\beta}
\newcommand{\gd}{\del}
\newcommand{\gp}{\pi}
\newcommand{\gf}{\phi}
\newcommand{\gh}{\eta}
\newcommand{\gF}{\Phi}
\newcommand{\gl}{\lambda}
\newcommand{\gm}{\mu}
\newcommand{\gn}{\nu}
\newcommand{\gr}{\rho}
\newcommand{\gs}{\sigma}
\newcommand{\gth}{\theta}
\newcommand{\gx}{\xi}
\newcommand{\gw}{\omega}

\newcommand{\sw}{\sigma}
\newcommand{\SW}{\Sigma}
\newcommand{\ew}{\lambda}
\newcommand{\EW}{\Lambda}

\newcommand{\Del}{\Delta}
\newcommand{\gD}{\Delta}
\newcommand{\gG}{\Gamma}
\newcommand{\gW}{\Omega}
\newcommand{\gS}{\Sigma}
\newcommand{\gTh}{\Theta}

% Bold english letters.
\newcommand{\bA}{\mathbf{A}}
\newcommand{\bB}{\mathbf{B}}
\newcommand{\bC}{\mathbf{C}}
\newcommand{\bD}{\mathbf{D}}
\newcommand{\bE}{\mathbf{E}}
\newcommand{\bF}{\mathbf{F}}
\newcommand{\bG}{\mathbf{G}}
\newcommand{\bH}{\mathbf{H}}
\newcommand{\bI}{\mathbf{I}}
\newcommand{\bJ}{\mathbf{J}}
\newcommand{\bK}{\mathbf{K}}
\newcommand{\bL}{\mathbf{L}}
\newcommand{\bM}{\mathbf{M}}
\newcommand{\bN}{\mathbf{N}}
\newcommand{\bO}{\mathbf{O}}
\newcommand{\bP}{\mathbf{P}}
\newcommand{\bQ}{\mathbf{Q}}
\newcommand{\bR}{\mathbf{R}}
\newcommand{\bS}{\mathbf{S}}
\newcommand{\bT}{\mathbf{T}}
\newcommand{\bU}{\mathbf{U}}
\newcommand{\bV}{\mathbf{V}}
\newcommand{\bW}{\mathbf{W}}
\newcommand{\bX}{\mathbf{X}}
\newcommand{\bY}{\mathbf{Y}}
\newcommand{\bZ}{\mathbf{Z}}

\newcommand{\bba}{\mathbf{a}}
\newcommand{\bbb}{\mathbf{b}}
\newcommand{\bbc}{\mathbf{c}}
\newcommand{\bbd}{\mathbf{d}}
\newcommand{\bbe}{\mathbf{e}}
\newcommand{\bbf}{\mathbf{f}}
\newcommand{\bbg}{\mathbf{g}}
\newcommand{\bbh}{\mathbf{h}}
\newcommand{\bbk}{\mathbf{k}}
\newcommand{\bbl}{\mathbf{l}}
\newcommand{\bbm}{\mathbf{m}}
\newcommand{\bbn}{\mathbf{n}}
\newcommand{\bbp}{\mathbf{p}}
\newcommand{\bbq}{\mathbf{q}}
\newcommand{\bbr}{\mathbf{r}}
\newcommand{\bbs}{\mathbf{s}}
\newcommand{\bbt}{\mathbf{t}}
\newcommand{\bbu}{\mathbf{u}}
\newcommand{\bbv}{\mathbf{v}}
\newcommand{\bbw}{\mathbf{w}}
\newcommand{\bbx}{\mathbf{x}}
\newcommand{\bby}{\mathbf{y}}
\newcommand{\bbz}{\mathbf{z}}
\newcommand{\0}{\mathbf{0}}
\newcommand{\1}{\mathbf{1}}

% Caligraphic english alphabet
\newcommand{\cA}{\mathcal{A}}
\newcommand{\cB}{\mathcal{B}}
\newcommand{\cC}{\mathcal{C}}
\newcommand{\cD}{\mathcal{D}}
\newcommand{\cE}{\mathcal{E}}
\newcommand{\cF}{\mathcal{F}}
\newcommand{\cG}{\mathcal{G}}
\newcommand{\cH}{\mathcal{H}}
\newcommand{\cI}{\mathcal{I}}
\newcommand{\cJ}{\mathcal{J}}
\newcommand{\cK}{\mathcal{K}}
\newcommand{\cL}{\mathcal{L}}
\newcommand{\cM}{\mathcal{M}}
\newcommand{\cN}{\mathcal{N}}
\newcommand{\cO}{\mathcal{O}}
\newcommand{\cP}{\mathcal{P}}
\newcommand{\cQ}{\mathcal{Q}}
\newcommand{\cR}{\mathcal{R}}
\newcommand{\cS}{\mathcal{S}}
\newcommand{\cT}{\mathcal{T}}
\newcommand{\cU}{\mathcal{U}}
\newcommand{\cV}{\mathcal{V}}
\newcommand{\cW}{\mathcal{W}}
\newcommand{\cX}{\mathcal{X}}
\newcommand{\cY}{\mathcal{Y}}
\newcommand{\cZ}{\mathcal{Z}}


% Formatting shortcuts
\newcommand{\red}[1]{\textcolor{red}{#1}}
\newcommand{\blue}[1]{\textcolor{blue}{#1}}
\newcommand{\htext}[2]{\texorpdfstring{#1}{#2}}

% Statistics
\newcommand{\distr}{\sim}
\newcommand{\stddev}{\sigma}
\newcommand{\covmatrix}{\Sigma}
\newcommand{\mean}{\mu}
\newcommand{\param}{\theta}
\newcommand{\gthEst}{\hat{\theta}}
\newcommand{\ftr}{\phi}
\newcommand{\est}[1]{\hat{#1}}

% General utility
\newcommand{\todo}[1]{\textbf{[TODO]}] \footnote{TODO: #1}}
\newcommand{\tbc}{[\textbf{Incomplete}]}
\newcommand{\chk}{[\textbf{Check}]}
\newcommand{\why}{[\textbf{Find proof}]}
\newcommand{\opt}[1]{\textit{#1}}

\newcommand{\experience}[1]{[\textbf{Personal Experience}]: #1 \blacktriangle}
\newcommand{\pf}[1]{[\textbf{Proof}]: #1 \Box}
\newcommand{\core}[1]{\textbf{Core Idea}: #1 \Arrowvert}
\newcommand{\example}[1]{\textbf{Example}: #1 \blacktriangle}
\newcommand{\error}[1]{\textbf{Error alert}: #1 \triangle}
\newcommand{\oprob}{[\textbf{OP}]: }


\renewcommand{\~}{\htext{$\sim$}{~}}

\DeclareMathOperator*{\argmin}{arg\,min}
\DeclareMathOperator*{\argmax}{arg\,max}


\)



    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">यजुर्वेदे विश्वासटिप्पन्यः <br/> ६</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <button class="btn btn-light btn-sm"  href="#printStyleDropdown" data-toggle="collapse">
            🖨
          </button>
          <select id="printStyleDropdown" class="collapse" size="1" onchange="module_uiLib.default.content.updatePrintStyleFromDropdown()">
            <option value="off">off</option>
            <option value="1:">1</option>
            <option value="2:">2</option>
            <option value="1:raw">1raw</option>
            <option value="2:raw">2raw</option>
          </select>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="/full_search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="६">६</h1>
    
    <a id="editLink" class="btn btn-primary noPrint"  href="https://github.com/vishvAsa/vedAH_yajuH/edit/content/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>अथ षष्ठो ऽध्यायः<br>
अथ षष्ठाध्यायस्य प्रशमं ब्राह्मणम्</p>
<hr>
<p>स्तर्त् ब्र्हुप् ६,१।१</p>
<p>यो ह वै ज्येष्ठं च श्रेष्ठं च वेद ज्येष्ठश् च श्रेष्ठश् च स्वानां भवति ।<br>
प्राणो वै ज्येष्ठश् च श्रेष्ठश् च ।<br>
ज्येष्ठश् च श्रेष्ठश् च स्वानां भवति ।<br>
अपि च येषां बुभूषति ।<br>
य एवं वेद ॥ ब्र्हुप्_६,१।१ ॥</p>
<hr>
<p>ब्र्हुप्भ्_६,१।१ ॐ प्राणो गायत्रीत्युक्तम् ।<br>
कस्मात्पुनः कारणात्प्राणभावो गायत्र्या न पुनर्वागादिभाव इति यस्माज्ज्येष्ठश्च श्रेष्ठश्च प्राणो न वागादयो ज्यैष्ठ्यश्रैष्ठ्यभाजः ।<br>
कथं ज्येष्ठत्वं श्रेष्ठत्वं च प्राणस्योति तन्निर्दिधारयिषयेदमारभ्यते ।<br>
अथवोक्थयजुः सामक्षत्त्रादिभावैः प्राणस्यैवोपासनमभिहितं सत्स्वप्यन्येषु चक्षुरादिषु ।<br>
तत्र हेतुमात्रमिहाऽनन्तर्येण सम्बध्यते ।<br>
न पुनः पूर्वशेषता ।<br>
विवक्षितं तु खिलत्वादस्य काण्डस्य पूर्वत्र यदनुक्तं विशिष्टफलं प्राणविषयमुपासनं तद्वक्तव्यमिति ।<br>
यः कश्चिद्ध वा इत्यावधारणर्छै ।<br>
यो ज्येष्ठश्रेष्ठगुणं वक्ष्यमाणं यो वेदासौ भवत्येव ज्येष्ठश्च श्रेष्ठश्च ।<br>
एवं फलेन प्रलोभितः सन्प्रश्नायामुखीभूतस्तस्मै चाऽह-प्राणो वै ज्येष्ठश्च श्रेष्ठश्चेति ।<br>
कथं पुनरवगम्यते प्राणो ज्येष्ठश्च श्रेष्ठश्चेति ।<br>
यस्मान्निषेककाल एव शुक्रशोणितसम्म्बन्धः प्राणादिकलापस्याविशिष्टः ।<br>
तथापि नाप्राणं शुक्रं विरोहतीति प्रथमो वृत्तिलाभः प्राणस्य चक्षुरादिभ्यः ।<br>
अतः ज्येष्ठो वयसा प्राणः ।<br>
निषेककालदारभ्य गर्भं पुष्यति प्राणः ।<br>
प्राणे हि लब्धवृत्तौ पश्चाच्चक्षुरादीनां वृत्तिलाभः ।<br>
अतोयुक्तं प्राणस्य ज्येष्ठत्वं चक्षुरादिषु ।<br>
भवति तु कश्चित्कुले ज्येष्ठो गुणहीनत्वात्तु न श्रेष्ठः ।<br>
मध्यमः कनिष्ठो वा गुणाढ्यत्वाद्भवेच्छ्रेष्ठो न ज्येष्ठः ।<br>
न तु तथेहेत्याह-प्राण एव तु ज्येष्ठश्च श्रेष्ठश्च ।<br>
कथं पुनः श्रैष्ठ्यमवगम्यते प्राणस्य तदिह संवादेनदर्शयिष्यामः ।<br>
सर्वथापि तु प्राणं ज्येष्ठश्रेष्ठगुणं यो वेदोपास्ते स स्वानां ज्ञातीनां ज्येष्ठश्च श्रेष्ठश्च भवति ।<br>
ज्येष्ठश्रेष्ठगुणोपासनसामर्थ्यात्स्वव्यतिरेकेणापि च येषां मध्ये ज्येष्ठश्च श्रेष्ठश्च भविष्यामीति बुभूषति भवितुमिच्छति तेषामपि ज्येष्ठश्रेष्ठप्राणदर्शी ज्येष्ठश्च श्रेष्ठश्च भवति ।<br>
ननु वयेनिमित्तं ज्येष्ठत्वं तदिच्छातः कथं भवतीत्युच्यते ।<br>
नैष दोषः ।<br>
प्राणवद्वृत्तिलाभस्यैव ज्येष्ठत्वस्य विवक्षितत्वात् ॥१॥</p>
<hr>
<p>स्तर्त् ब्र्हुप् ६,१।२<br>
यो ह वै वसिष्ठां वेद वसिष्ठः स्वानां भवति ।<br>
वाग् वै वसिष्ठा ।<br>
वसिष्ठः स्वानां भवति ।<br>
अपि च येषां बुभूषति ।<br>
य एवं वेद ॥ ब्र्हुप्_६,१।२ ॥</p>
<hr>
<p>ब्र्हुप्भ्_६,१।२ यो ह वै वसिष्ठां वेद वसिष्ठः स्वानां भवति ।<br>
तद्दर्शनानुरूपेण फलम् ।<br>
येषां च ज्ञातिव्यतिरेकेण वसिष्ठो भवितुमिच्छति तेषां च वसिष्ठो भवति ।<br>
उच्यतां तर्हि कासौ वसिष्ठेति ।<br>
वाग्वै वसिष्ठा ।<br>
वासयत्यतिशयेन वस्ते वेति वसिष्ठा ।<br>
वाग्ग्मिनो हि धनवन्तो वसन्त्यतिशयेन ।<br>
आच्छादनार्थस्य वा वसेर्वसिष्ठा ।<br>
अभिभवन्ति हि वाचा वाग्ग्मिनो ऽन्यान् ।<br>
तेन वसिष्ठगुणवत्परिज्ञानाद्वसिष्ठगुणो भवतीति दर्शनानुरूपं फलम् ॥२॥</p>
<hr>
<p>स्तर्त् ब्र्हुप् ६,१।३</p>
<p>यो ह वै प्रतिष्ठां वेद प्रतितिष्ठति समे ।<br>
प्रतितिष्ठति दुर्गे ।<br>
चक्षुर् वै प्रतिष्ठा ।<br>
चक्षुषा हि समे च दुर्गे च प्रतितिष्ठति ।<br>
प्रतितिष्ठति समे प्रतितिष्ठति दुर्गे ।<br>
य एवं वेद ॥ ब्र्हुप्_६,१।३ ॥</p>
<hr>
<p>ब्र्हुप्भ्_६,१।३ यो ह वै प्रतिष्ठां वेद प्रतितिष्ठत्यनयेति प्रतिष्ठा तां प्रतिष्ठां प्रतिष्ठागुणवतीं यो वेद तस्यैतत्फलं प्रतितिष्ठति समे देशे काले च ।<br>
तथा दुर्गे विषमे च दुर्गमने च देशे दुर्भिक्षादौ वा काले विषमे ।<br>
यद्येवमुच्यतां कासौ प्रतिष्ठा ।<br>
चक्षुर्वै प्रतिष्ठा ।<br>
कथं चक्षुषः प्रतिष्ठात्वमित्याह-चक्षुषा हि समे च दुर्गे दृष्टवा प्रतितिष्ठति ।<br>
अतो ऽनुरूपं फलं प्रतितिष्ठति समे प्रतितिष्ठति दुर्गे य एवं वेदेति ॥३॥</p>
<hr>
<p>स्तर्त् ब्र्हुप् ६,१।४</p>
<p>यो ह वै सम्पदं वेद सं हास्मै पद्यते यं कामं कामयते ।<br>
श्रोत्रं वै सम्पत् ।<br>
श्रोत्रे हीमे सर्वे वेदा अभिसम्पन्नाः ।<br>
सं हास्मै पद्यते यं कामं कामयते ।<br>
य एवं वेद ॥ ब्र्हुप्_६,१।४ ॥</p>
<hr>
<p>ब्र्हुप्भ्_६,१।४ यो ह वै सम्पदं वेद सम्पद्गुणयुक्तं यो वेद तस्यैतत्फलमस्मै विदुषे सम्पद्यते ह ।<br>
किम् ।<br>
यं कामं कामयते स कामः ।<br>
किं पुनः सम्पद्गुणकम् ।<br>
श्रोत्रं वै सम्पत् ।<br>
कथं पुनः श्रोत्रस्य सम्पद्गुणत्वमिति ।<br>
उच्यते-श्रोत्रे सति हि यस्मात्सर्वे वेदा अभिसम्पन्नाः श्रोत्रेन्द्रियवतो ऽध्येयत्वात् ।<br>
वेदविहितकर्मायत्ताश्च कामास्तस्माच्छ्रोत्रं सम्पत् ।<br>
अतो विज्ञानानुरूपं फलम् ।<br>
सं हास्मै पद्यते यं कामं कामयते य एवं वेद ॥४॥</p>
<hr>
<p>स्तर्त् ब्र्हुप् ६,१।५</p>
<p>यो ह वा आयतनं वेदायतनं स्वानां भवत्य् आयतनं जनानाम् ।<br>
मनो वा आयतनम् ।<br>
आयतनं स्वानां भवत्य् आयतनं जनानाम् ।<br>
य एवं वेद ॥ ब्र्हुप्_६,१।५ ॥</p>
<hr>
<p>ब्र्हुप्भ्_६,१।५ यो ह वा आयतनं वेद ।<br>
आयतनमाश्रयस्तद्यो वेदाऽयतनं स्वानां भवत्यायतनं जनानामन्येषामपि ।<br>
किं पुनस्तदायतनमिति ।<br>
उच्यते-मनो वा आयतनमाश्रय इन्द्रियाणां विषयाणां च ।<br>
मनआश्रिता हि विषया आत्मनो भोग्यत्वं प्रतिपद्यन्ते ।<br>
मनःसङ्कल्पवशानि चेन्द्रियाणि प्रवर्तन्ते निवर्तन्ते च ।<br>
अतो मन आयतनमिन्द्रियाणाम् ।<br>
अतो दर्शनानुरूपेण फलमायतनं स्वानां भवत्यायतनं जनानां य एवं वेद ॥५॥</p>
<hr>
<p>स्तर्त् ब्र्हुप् ६,१।६</p>
<p>यो ह वै प्रजातिं वेद प्रजायते ह प्रजया पशुभिः ।<br>
रेतो वै प्रजातिः ।<br>
प्रजायते ह प्रजया पशुभिः ।<br>
य एवं वेद ॥ ब्र्हुप्_६,१।६ ॥</p>
<hr>
<p>ब्र्हुप्भ्_६,१।६ यो ह वै प्रजातिं वेद प्रजायते ह प्रजया पशुभिश्च सम्पन्नो भवति ।<br>
रेतो वै प्रजातिः ।<br>
रेतसा प्रजननेन्द्रियमुपलक्ष्यते ।<br>
तद्विज्ञानानुरूपं फलं प्रजायते ह प्रजया पशुभिर्य एवं वेद ॥६॥</p>
<hr>
<p>स्तर्त् ब्र्हुप् ६,१।७</p>
<p>ते हेमे प्राणा अहंश्रेयसे विवदमाना ब्रह्म जग्मुः ।<br>
तद् धोचुः &ndash; को नो वसिष्ठ इति ।<br>
तद् धोवाच &ndash; यस्मिन् व उत्क्रान्त इदं शरीरं पापियो मन्यते स वो वसिष्ठ इति ॥ ब्र्हुप्_६,१।७ ॥</p>
<hr>
<p>ब्र्हुप्भ्_६,१।७ ते हेमे प्राणा वागादयो ऽहंश्रेयसे ऽहं श्रेयानित्येतस्मै प्रयोजनाय विवदमाना बिरुद्धं वदमाना ब्रह्म जग्मुर्ब्रह्म गतवन्तो ब्रह्मशब्दवाच्यं प्रजापति गत्वा च तद्ब्रह्म होचुरुक्तवन्तः ।<br>
को नो ऽस्माकं मध्ये वसिष्ठः को ऽस्माकं मध्ये वसति च वासयति च ।<br>
तद्ब्रह्म तैः पृष्टं सद्धोवाचोक्तवद्यस्मिन्वो युष्माकं मध्य उत्क्रान्ते निर्गते शरीरादिदं शरीरं पूर्वस्मादतिशयेन पापीयः पापतरं मन्यते लोकः ।<br>
शरीरं हि नामानेकाशुचिसन्धातत्वाज्जीवतो ऽपि पापमेव ततो ऽपि कष्टतरं यस्मिन्नुत्क्रान्ते भवति ।<br>
वैराग्यार्थमिदमुच्यते-पापीय इति ।<br>
स वो युष्माकं मध्ये वसिष्ठो भविष्यति जानन्नपि वसिष्ठं प्रजापतिर्तोवाचायं वसिष्ठ इतीतरेषामप्रियपरिहाराय ॥७॥</p>
<hr>
<p>स्तर्त् ब्र्हुप् ६,१।८</p>
<p>वाग् घोच्चक्राम ।<br>
सा संवत्सरं प्रोष्यागत्योवाच &ndash; कथम् अशकत मद् ऋते जीवितुम् इति ।<br>
ते होचुः &ndash; यथाकला अवदन्तो वाचा प्राणन्तः प्राणेन पश्यन्तश् चक्षुषा शृण्वन्तः श्रोत्रेण विद्वांसो मनसा प्रजायमाना रेतसैवम् अजीविष्मेति ।<br>
प्रविवेश ह वाक् ॥ ब्र्हुप्_६,१।८ ॥</p>
<hr>
<p>ब्र्हुप्भ्_६,१।८ त एवमुक्ता ब्रह्मणा प्राणा आत्मनो वीर्यपरीक्षणाय क्रमेणोच्चक्रमुः ।<br>
तत्र वागेव प्रथमं हास्माच्छरीरादुच्चक्रामोत्क्रान्तवती ।<br>
सा चोत्क्रम्य संवत्सरं प्रोष्य प्रोषिता भूत्वा पुनरागत्योवाच-कथमशकत शक्तवन्तो यूयं मदृते मां विना जीवितुमिति ।<br>
त एवमुक्ता ऊचुर्यथा लोके ऽकला मूका अवदन्तो वाचा प्राणन्तः प्राणनव्यापारं कुर्वन्तः प्राणेन पश्यन्तो दर्शनव्यापारं चक्षुषा कुर्वन्तस्तथा शृण्वन्तः श्रोत्रेण विद्वांसो मनसा कार्याकार्यादिविषयं प्रजायमाना रेतसा पुत्रानुत्पादयन्त एवमजीविष्म वयमित्येवं प्राणैर्दत्तोत्तरा वागात्मनो ऽस्मिन्नवसिष्ठत्वं बुद्ध्वा प्रविवेश ह वाक् ॥८॥</p>
<hr>
<p>स्तर्त् ब्र्हुप् ६,१।९-१२</p>
<p>चक्षुर् होच्चक्राम ।<br>
तत् संवत्सरं प्रोष्यागत्योवाच &ndash; कथम् अशकत मद् ऋते जीवितुम् इति ।<br>
ते होचुः &ndash; यथान्धा अपश्यन्तश् चक्षुषा प्राणन्तः प्राणेन वदन्तो वाचा शृण्वन्तः श्रोत्रेण विद्वांसो मनसा प्रजायमाना रेतसैवम् अजीविष्मेति ।<br>
प्रविवेश ह चक्षुः ॥ ब्र्हुप्_६,१।९ ॥</p>
<p>श्रोत्रं होच्चक्राम ।<br>
तत् संवत्सरं प्रोष्यागत्योवाच &ndash; कथम् अशकत मद् ऋते जीवितुम् इति ।<br>
ते होचुः &ndash; यथा बधिरा अशृण्वन्तः श्रोत्रेण प्राणन्तः प्राणेन वदन्तो वाचा पश्यन्तश् चक्षुषा विद्वांसो मनसा प्रजायमाना रेतसैवम् अजीविष्मेति ।<br>
प्रविवेश ह श्रोत्रम् ॥ ब्र्हुप्_६,१।१० ॥</p>
<p>मनो होच्चक्राम ।<br>
तत् संवत्सरं प्रोष्यागत्योवाच &ndash; कथम् अशकत मद् ऋते जीवितुम् इति ।<br>
ते होचुः &ndash; यथा मुग्धा अविद्वांसो मनसा प्राणन्तः प्राणेन वदन्तो वाचा पश्यन्तश् चक्षुषा शृण्वन्तः श्रोत्रेण प्रजायमाना रेतसैवम् अजीविष्मेति ।<br>
प्रविवेश ह मनः ॥ ब्र्हुप्_६,१।११ ॥</p>
<p>रेतो होच्चक्राम ।<br>
तत् संवत्सरं प्रोष्यागत्योवाच &ndash; कथम् अशकत मद् ऋते जीवितुम् इति ।<br>
ते होचुः &ndash; यथा क्लीबा अप्रजायमाना रेतासा प्राणन्तः प्राणेन वदन्तो वाचा पश्यन्तश् चक्षुषा शृण्वन्तः श्रोत्रेण विद्वांसो मनसैवम् अजीविष्मेति ।<br>
प्रविवेश ह रेतः ॥ ब्र्हुप्_६,१।१२ ॥</p>
<hr>
<p>ब्र्हुप्भ्_६,१।९-१२ तथा चक्षुर्हेच्चक्रामेत्यादि पूर्ववत् ।<br>
श्रोत्रं मनः प्रजातिरित ॥९-१२ ॥</p>
<hr>
<p>स्तर्त् ब्र्हुप् ६,१।१३</p>
<p>अथ ह प्राण उत्क्रमिष्यन् यथा महासुहयः सैन्धवः पड्वीशशङ्खून्त् संवृहेद् एवं हैवेमान् प्राणान्त् संववर्ह ।<br>
ते होचुः &ndash; मा भगव उत्क्रमीः ।<br>
न वै शक्ष्यामस् त्वद् ऋते जीवितुम् इति ।<br>
तस्यो मे बलिं कुरुतेति ।<br>
तथेति ॥ ब्र्हुप्_६,१।१३ ॥</p>
<hr>
<p>ब्र्हुप्भ्_६,१।१३ अथ ह प्राण उत्क्रमिष्यन्नुत्क्रममं करिष्यंस्तदानीमेव स्वस्थानात्प्रचलिता वागादयः ।<br>
किमिवेत्याह-यथा लोके महांश्चासौ सुहयश्च महासुहयः शोभनो हयो लक्षणोपेतो महान्परिमाणतः सिन्धुदेशे भवः सैन्धवो ऽभिजनतः पड्वीशशङ्कून्पादबन्धनशङ्कून्पड्वीशाश्च ते शङ्कवश्च तान् संवृहेदुद्यच्छेद्युगपदुत्खनेदश्वारोह आरूढे परीक्षणाय ।<br>
एवं हैवेमान्वागादीन्प्राणान्संववर्हेद्यतवान्स्वस्थानाद्भ्रंशितवान् ।<br>
ते वागादयो होचुर्हे भगवो भगवन्मोत्क्रमीर्यस्मान्नवै शक्ष्यामस्त्वदृते त्वां विना जीवितुमिति ।<br>
यद्येवं मम श्रेष्ठता विज्ञाता भवद्भिरहमत्र श्रेष्ठस्तस्य उ मे मम बलिं करं कुरुत करं प्रयच्छतेति ।<br>
अयं च प्राणसम्वादः कल्पितो विदुषः श्रेष्ठपरीक्षणप्रकारोपदेशः ।<br>
अनेन हि प्रकारेण विद्वान्को नु खल्वत्र श्रेष्ठ इति परीक्षणं करोति ।<br>
स एष परीक्षणप्रकारः सम्वादभूतः कथ्यते ।<br>
न ह्यन्यथा संहत्यकारिणां सतामेषामञ्जसैव संवत्सरमात्रमेवैकैकस्य निर्गमनाद्युपपद्यते ।<br>
तस्माद्विद्वानेवानेन प्रकारेण विचारयति वागादीनां प्रधानबुभुत्सुरुपासनाय ।<br>
बलिं प्रार्थिताः सन्तः प्राणास्तथेति प्रतिज्ञातवन्तः ॥१३॥</p>
<hr>
<p>स्तर्त् ब्र्हुप् ६,१।१४</p>
<p>सा ह वाग् उवाच &ndash; यद् वा अहं वसिष्ठास्मि त्वं तद् वसिष्ठो ऽसीति ।<br>
यद् वा अहं प्रतिष्ठास्मि त्वं तत् प्रतिष्ठो ऽसीति चक्षुः ।<br>
यद् वा अहं सम्पद् अस्मि त्वं तत् सम्पद् असीति श्रोत्रम् ।<br>
यद् वा अहम् आयतनम् अस्मि त्वं तद् आयतनम् असीति मनः ।<br>
यद् वा अहं प्रजातिर् अस्मि त्वं तत् प्रजातिर् असीति रेतः ।<br>
तस्यो मे किम् अन्नं किं वास इति ।<br>
यद् इदं किञ्चा श्वभ्य आ कृमिभ्य आ कीटपतङ्गेभ्यस् तत् ते ऽन्नम् ।<br>
आपो वास इति ।<br>
न ह वा अस्यानन्नं जग्धं भवति नानन्नं प्रतिगृहीतं य एवम् एतद् अनस्यान्नं वेद ।<br>
तद् विद्वांसः श्रोत्रिया अशिष्यन्त आचामन्त्य् अशित्वाचामन्ति ।<br>
एतम् एव तद् अन्नम् अनग्नं कुर्वन्तो मन्यन्ते ॥ ब्र्हुप्_६,१।१४ ॥</p>
<hr>
<p>ब्र्हुप्भ्_६,१।१४ सा ह वाक्प्रथमं बलिदानाय प्रवृत्ता ह किलोवाचोक्तवती यद्वा अहं वसिष्ठास्मि यन्मम वसिष्ठत्वं तत्तवैव तेन वसिष्ठगुणेन त्वं तद्वसिष्ठो ऽसीति ।<br>
यद्वा अहं प्रतिष्ठास्मि त्वं तत्प्रतिष्ठो ऽसि या मम प्रतिष्ठा सा त्वमसीति ।<br>
चक्षुः ।<br>
समानमन्यत् ।<br>
सम्पदायतनप्रजातित्वगिणान्क्रमेण समर्पितवन्तः ।<br>
यद्येवं साधु बलिं दत्तवन्तो भवन्तो ब्रूत तस्य उ म एवङ्गुणविशिष्टस्य किमन्नं किं वास इति ।<br>
आहुरितरे-यदिदं लोके किञ्च किञ्चिदन्नं नामाप्या श्वभ्य आ कृमिभ्य आ कीटपतङ्गेभ्यः ।<br>
यच्च श्वान्नं कृभ्यन्नं कीटपतङ्गान्नं च तेन सह सर्वमेव यत्किञ्चित्प्राणिभिरद्यमानमन्नं तत्सर्वं तवान्नं सर्वं प्राणस्यान्नमिति दृष्टिरत्र विधीयते ।<br>
केचितु सर्वभक्षणे दोषाभावं वदन्ति प्राणान्नविदः ।<br>
तदसत् ।<br>
शास्रान्तरेण प्रतिषिद्धत्वात् ।<br>
तेनास्य विकल्प इति चेत् ।<br>
न ।<br>
अविधायकत्वात् ।<br>
न ह वा अस्यानन्नं जग्धं भवतीति सर्वं प्राणस्यान्नमित्येतस्य विज्ञानस्य विहितस्य स्तुत्यर्थमेतत् ।<br>
तेनैकवाक्यतापत्तेः ।<br>
न तु शास्रान्तरविहितस्य बाधने सामर्थ्यमन्यपरत्वादस्य ।<br>
प्राणमात्रस्य सर्वमन्नमित्येतद्दर्शनमिहि विधित्सितं न तु सर्वं भक्षयेदिति ।<br>
यत्तु सर्वभक्षणे दोषाभावज्ञानं सन्मिथ्यैव प्रमाणाभावात् ।<br>
विदुषः प्राणत्वात्सर्वान्नोपपत्तेः सामर्थ्याददोष एवेति चेत् ।<br>
न ।<br>
अशेषान्नत्वानुपपत्तेः ।<br>
सत्यं यद्यपि विद्वान्प्राणो येन कार्यतकरणसङ्घातेन विशिष्टस्य विद्वत्ता तेन कार्यकरणसङ्घातेन कृमिकीटदेवाद्यशेषान्नभक्षणं नोपपद्यते ।<br>
तेन तत्राशेषान्नभक्षणे दोषाभावज्ञापनमनर्थकम् ।<br>
अप्राप्तत्वादशेषान्नभक्षणदोषस्य ।<br>
ननु प्राणः सन्भक्षयत्येव कृमिकीटाद्यन्नमपि ।<br>
बाढम् ।<br>
किन्तु न तद्विषयः प्रतिषेधो ऽस्ति ।<br>
तस्माद्दैवरक्तं किंशुकं तत्र दोषाभावः ।<br>
अतस्तद्रूपेण दोषाभावज्ञापनमनर्थकम् ।<br>
अप्राप्तत्वादशेषान्नभक्षणदेषस्य ।<br>
येन तु कार्यकरणसङ्घातसम्बन्धेन प्रतिषेधः क्रियते तत्सम्बन्धेन त्विह नैव प्रतिप्रसवो ऽस्ति ।<br>
तस्मात्तत्प्रतिषेधातिक्रमे दोष एव स्यादन्यविषयत्वान्न ह वा इत्यादेः ।<br>
न च ब्राह्मणादिशरीरस्य सर्वान्नत्वदर्शनमिह विधीयते किन्तु प्राणमात्रस्यैव ।<br>
यथा च सामान्येन सर्वान्नस्य प्राणस्य किञ्चिदन्नजातं कस्यचिज्जीवनहेतुः ।<br>
यथा विषं विषजस्य क्रिमेस्तदेवान्यस्य प्राणान्नमपि सद्दृष्टमेव दोषमुत्पादयति मरणादिलक्षणम् ।<br>
तथा सर्वान्नस्यापि प्राणस्य प्रतिषिद्धान्नभक्षणे ब्राह्मणत्वादिदेहसम्बन्धाद्दोष एव स्यात् ।<br>
तस्मान्मिथ्याज्ञानमेवाभक्ष्यभक्षणे दोषाभावज्ञानम् ।<br>
आपो वास इत्यापो भक्षमाणा वासःस्थानीयास्तव ।<br>
अत्र च प्राणस्याऽपो वास इत्येतद्दर्शनं विधीयते ।<br>
न तु वासःकार्ये आपो विनियोक्तुं शक्याः ।<br>
तस्माद्यथाप्राप्ते ऽब्भक्षणे दर्शनमात्रं कर्तव्यम् ।<br>
न ह वा अस्य सर्वं प्राणस्यान्नमित्येवंविदो ऽनन्नमनदनीयं जग्धं भुक्तं न भवति ह ।<br>
यद्यप्यनेनानदनीयं भुक्तमदनीयमेव भुक्तं स्यान्न तु तत्कृतदोषेण लिप्यत इत्येतद्विद्यास्तुतिरित्यवोचाम ।<br>
तथा नानन्नं प्रतिगृहीतं यद्यप्यप्रतिघ्राह्यं हस्त्यादि प्रतिगृहीतं स्यात्तदप्यन्नमेव प्रतिग्राह्यं स्यात्तत्राप्यप्रतिग्राह्यप्रतिग्रहदोषेण न लिप्यत इति स्तुत्यर्थमेव य एवमेतदनस्य प्राणस्यान्नं वेद ।<br>
फलं तु प्राणात्मभाव एव न त्वेतत्फलाभिप्रायेण किं तर्हि स्तुत्यभिप्रायेणेति ।<br>
नन्वेतदेव फलं कस्मान्न भवति ।<br>
न प्राणात्मदर्शिनः प्राणात्मभाव एव फलम् ।<br>
तत्र च प्राणात्मभूतस्य सर्वात्मनो ऽनदनीयमप्याद्यमेव ।<br>
तथाप्रतिग्राह्यमपि प्रतिग्राह्यमेवेति यथाप्राप्तमेवोपादाय विद्या स्तूयते ।<br>
अतो नैव फलविधिसरूपता वाक्यस्य ।<br>
यस्मादापो वासः प्राणस्य तस्माद्विद्वांसो ब्राह्मणाः श्रोत्रिया अधीतवेदा अशिष्यन्तो भोक्ष्यमाणा आचामन्त्यपो ऽशित्वाऽचामन्ति भुक्त्या चोत्तरकालमपो भक्षयन्ति ।<br>
तत्र तेषामाचामतां को ऽभिप्राय इत्याह-एतमेवानं प्राणमनग्नं कुर्वन्तो मन्यन्ते ।<br>
अस्ति चैतद्योयस्मै वासो ददाति स तमनग्नं करोमीति हि मन्यते ।<br>
प्राणस्य चाऽपो वास इति ह्युक्तम् ।<br>
यदपः पिबामि तत्प्राणस्य वासो ददामीति विज्ञानं कर्तव्यमित्येवमर्थमेतत् ।<br>
ननु भोक्ष्यमाणो भुक्तवांश्च प्रयतो भविष्यामीत्याचामति ।<br>
तत्र च प्राणस्यानग्नताकरणार्थत्वे च द्विकार्यताऽचमनस्य स्यात् ।<br>
न च कार्यद्वयमाचमनस्यैकस्य युक्तम् ।<br>
यदि प्रायत्यार्थं नानग्नतार्थमथानग्नतार्थं न प्रायत्यार्थम् ।<br>
यस्मादेवं तस्माद्द्वितीयमाचमनान्तरं प्राणस्यानग्नताकरणाय भवतु ।<br>
न ।<br>
क्रियाद्वित्वोपपत्तेः ।<br>
द्वे ह्येते क्रिये भोत्र्यमाणस्य भुक्तवतश्च यदाचमनं स्मृतिविहितं तत्प्रायत्यार्थं भवति ।<br>
क्रियामात्रमेव न तु तत्र प्रायत्यं दर्शनाद्यपेक्षते ।<br>
तत्र चाऽचमनाङ्गभूतास्वप्सु वासोविज्ञानं प्राणस्येतिकर्तव्यतया चोद्यते न तु तस्मिन्क्रियमाण आचमनस्य प्रायत्यर्थता वाध्यते क्रियान्तरत्वादाचमनस्य ।<br>
तस्माद्भोक्ष्यमाणस्य भुक्तवतश्च यदाचमनं तत्रा ।<br>
आपो वासः प्राणस्येति दर्शनमात्रं विधीयते ।<br>
अप्राप्तत्वादन्यतः ॥१४॥</p>
<p>इति बृहदारण्यकोपनिषदि षष्ठाध्यायस्य प्रथमं ब्राह्मणम् ॥१॥</p>
<hr>
<p>स्तर्त् ब्र्हुप् ६,२।१</p>
<p>श्वेतकेतुर् वा आरुणेयः पन्चालानां परिषदम् आजगाम ।<br>
स आजगाम जैवलिं प्रवाहणं परिचारयमाणम् ।<br>
तम् उदीक्ष्याभ्युवाद कुमारा३ इति ।<br>
स भो३ इति प्रतिशुश्राव ।<br>
अनुशिष्टो न्व् असि पित्रेति ।<br>
ॐ इति होवाच ॥ ब्र्हुप्_६,२।१ ॥</p>
<hr>
<p>ब्र्हुप्भ्_६,२।१ श्वेतकेतुर्ह वा आरुणेयः इत्यस्य सम्बन्धः ।<br>
खिलाधिकारो ऽयं तत्र यदनुक्तं तदुच्यते ।<br>
सप्तमाध्यायान्ते ज्ञानकर्मसमुच्चयकारिणाग्नेर्मार्गयाचनं कृतम्-अग्ने नय सुपथेति ।<br>
तत्रानेकेषां पथां सद्भावो मन्त्रेण सामर्थ्यात्प्रदर्शितः ।<br>
सुपथेति विशेषणात् ।<br>
पन्थानश्च कृतविपाकप्रतिपत्तिमार्गाः ।<br>
वक्ष्यति च यत्कृत्वेत्यादि ।<br>
तत्र च कति कर्मविपाकप्रतिपत्तिमार्गा इति सर्वसंसारगत्युपसंहारार्थो ऽयमारम्भः ।<br>
एतावती हि संसारगतिः ।<br>
एतावान्कर्मणो विपाकः स्वाभाविकस्य शास्रीयस्य च सविज्ञानस्येति ।<br>
यद्यपि द्वया ह प्राजापत्या इत्यत्र स्वाभाविकः पाप्मा सूचितः ।<br>
न च तस्येदं कार्यमिति विपाकः प्रदर्शितः ।<br>
शास्रीयस्यैव तु विपाकः प्रदर्शितस्त्र्यन्नात्मप्रतिपत्त्यन्तेन ।<br>
ब्रह्मविद्यारम्भे तद्वैराग्यस्य विवक्षितत्वात् ।<br>
तत्रापि केवलेन कर्मणा पितृलोको विद्यया विद्यासंयुक्तेन च कर्मणा देवलोक इत्युक्तम् ।<br>
तत्र केन मार्गेण पितृलोकं प्रतिपद्यते केन वा देवलोकमिति नोक्तम् ।<br>
तच्चेह खिलप्रकरणे ऽशेषतो वक्तव्यमित्यत आरभ्यते ।<br>
अन्ते च सर्वोपसंहारः शास्रस्येष्टः ।<br>
अपि चैतावदमृतत्वमित्युक्तं न कर्मणो ऽमृतत्वाशास्तीति च तत्र हेतुर्नोक्तस्तदर्थश्चायमारम्भः ।<br>
यस्मादियं कर्मणो गतिर्न नित्ये ऽमृतत्वे व्यापारो ऽस्ति तस्मादेतावदेवामृतत्वसाधनमिति सामर्थ्याद्धेतुत्वं सम्पद्यते ।<br>
अपि चोक्तमग्निहोत्रे न त्वेवैनयोस्त्वमुत्क्रातिं न गतिं न प्रतिष्ठां न तृप्तिं न पुनरावृतिं न लोकं प्रत्युत्थायिनं वेत्थेति ।<br>
तत्र प्रतिवचने ते वा एते आहुती हुते उत्क्रामत इत्यादिना आहुतेः कार्यमुक्तम् ।<br>
तच्चैतत्कर्तुराहुतिलक्षणस्य कर्मणः फलम् ।<br>
न हि कर्तारमनाश्रित्याऽहुतिलक्षणस्य कर्मणः स्वातन्त्र्येणोत्क्रान्त्यादिकार्यारम्भ उपपद्यते ।<br>
कर्त्रर्थत्वात्कर्मणः कार्यारम्भस्य ।<br>
साधनाश्रयत्वाच्च कर्मणः ।<br>
तत्राग्निहोत्रस्तुत्यर्थत्वादग्निहोत्रस्यैव कार्यमित्युक्तं षट् प्रकारमपि ।<br>
इह तु तदेव कर्तुः फलमित्युपदिश्यते ।<br>
षट्प्रकारमपि कर्मफलविज्ञानस्य विवक्षितत्वात् ।<br>
तद्द्वारेण च पञ्चाग्निदर्शनमिहोत्तरमार्गप्रतिपत्तिसाधनं विधित्सितम् ।<br>
एवमशेषसंसारगत्युपसंहारः ।<br>
कर्मकाण्डस्यैषा निष्ठेत्येतद्द्वयं दिदर्शयिषुराख्यायिकां प्रणयति ।<br>
श्वेतकेतुर्नामतो ऽरुणस्यापत्यमारुणिस्तस्यापत्यमारुणेयः ।<br>
हशब्द ऐतिह्यार्थः ।<br>
वै निश्चयार्थः ।<br>
पित्रानुशिष्टः सन्नात्मनो यशःप्रथनाय पञ्चालानां परिषदमागत्य जित्वा राज्ञो ऽपि परिषदं जेष्यामीति गर्वेण स आजगाम ।<br>
जीवलस्यापत्यं जेवलिं पञ्चालराजं प्रवाहणनामानंस्वभृत्यैः परिचारयमाणमात्मनः परिचरणं कारयन्तमित्येतत् ।<br>
स राजा पूर्वमेव तस्य विद्याभिमानगर्वं श्रुत्वा विनेतव्यो ऽयमिति मत्वा तमुदीक्ष्योत्प्रेक्ष्याऽगतमात्रमेवाभ्युवादाभ्युक्तवान्कुमारा३इति सम्बोध्य ।<br>
भर्त्सनार्था प्लुतिः ।<br>
एवमुक्तः स प्रतिशुश्राव भो३इति ।<br>
भो३इत्यप्रतिरूपमपि क्षत्त्रियं प्रत्युक्तवान्क्रुद्धः सन् ।<br>
अनुशिष्टो ऽनुशासितो ऽसि भवसि किं पित्रेत्युवाच राजा ।<br>
प्रत्याहेतर ओम्मिति बाढमनुशिष्टो ऽस्मि पृच्छ यदि संशयस्ते ॥१॥</p>
<hr>
<p>स्तर्त् ब्र्हुप् ६,२।२</p>
<p>वेत्थ यथेमाः प्रजाः प्रयत्यो विप्रतिपद्यन्ता३ इति ।<br>
नेति होवाच ।<br>
वेत्थो यथेमं लोकं पुनर् आपद्यन्ता३ इति ।<br>
नेति हैवोवाच ।<br>
वेत्थो यथासौ लोक एवं बहुभिः पुनः पुनः प्रयद्भिर् न सम्पूर्यता३ इति ।<br>
नेति हैवोवाच ।<br>
वेत्थो यतिथ्याम् आहुत्यां हुतायाम् आपः पुरुषवाचो भूत्वा समुत्थाय वदन्ती३ इति ।<br>
नेति हैवोवाच ।<br>
वेत्थो देवयानस्य वा पथः प्रतिपदं पितृयाणस्य वा ।<br>
यत् कृत्वा देवयानं वा पन्थानं प्रतिपद्यन्ते पितृयाणं वा ।<br>
अपि हि न ऋषेर् वचः श्रुतं &ndash;<br>
द्वे सृती अशृणवं पितॄणाम् अहं देवानाम् उत मर्त्यानाम् ।<br>
ताभ्याम् इदं विश्वम् एजत् समेति यद् अन्तरा पितरं मातरं चेति ।<br>
नाहम् अत एकं चन वेदेति होवाच ॥ ब्र्हुप्_६,२।२ ॥</p>
<hr>
<p>ब्र्हुप्भ्_६,२।२ यद्येवं वेत्थ विजानासि किं यथा येन प्रकारेणेमाः प्रजाः प्रसिद्धाः प्रयत्यो म्रियमाणा विप्रतिपद्यन्ता३इति विप्रतिपद्यन्ते विचारणार्था प्लुतिः ।<br>
समानेन मार्गेण गच्छन्तीनां मार्गद्वैविध्यं यत्र काश्चित्प्रजा अन्येन मार्गेण गच्छन्ति काश्चिदन्येनेति विप्रतिपत्तिः ।<br>
यथा ताः प्रजा विप्रतिपद्यन्ते तत्किं वेत्थेत्यर्थः ।<br>
नेति होवाचेतरः ।<br>
तर्हि वेत्थ उ यथेमं लोकं पुनरापद्यन्ता३इति पुनरापद्यन्ते यथा पुनरागच्छन्तीमं लोकम् ।<br>
नेति हैवोवाच श्वेतकेतुः ।<br>
वेत्थो यथासौ लोकः एवं प्रसिद्धेन न्यायेन पुनः पुनरसकृत्प्रयद्भिर्मरियमाणैर्यथायेन प्रकारेण न सम्पूर्यता३इति न सम्पूर्यते ऽसौ लोकस्तत्किं वेत्थ ।<br>
नेति हैवोवाच ।<br>
वेत्थो यतिथ्यां यत्सङ्ख्याकायामाहुत्यामाहुतौ हुतायामापः पुरुषवाचः पुरुषस्य या वाक्सैव यासां वाक्ताः पुरुषवाचो भूत्वा पुरुषशब्दवाच्या वा भूत्वा ।<br>
यदा पुरुषाकारपरिणतास्तदा पुरुषवाचो भवन्ति ।<br>
समुत्थाय सम्यगुत्थायोद्भूताः सत्यो वदन्ती३इति ।<br>
नेति हैवोवाच ।<br>
पुरुषाकारपरिणतास्तदा पुरुषवाचो भवन्ति ।<br>
समुत्थाय सम्यगुत्थायोद्भूताः सत्यो वदन्ती३इति ।<br>
नेति हैवोवाच ।<br>
यद्येवं वेत्थ उ देवयानस्य पथो मार्गस्य प्रतिपदं प्रतिपद्यते येन सा प्रतिपत्तां प्रतिपदं पितृयाणस्य वा प्रतिपदं प्रतिपच्छब्दवाच्यमर्थमाह ।<br>
यत्कर्म कृत्वा यथाविशिष्टं कर्म कृत्वेत्यर्थः ।<br>
देवयानं वा पन्थानं मार्गं प्रतिपद्यन्ते पितृयाणं वा यत्कर्म कृत्वा प्रतिद्यन्ते तत्कर्म प्रतिपदिच्यते तां प्रतिपदं किं वेत्थ देवलोकपितृलोकप्रतिपत्तिसाधनं किं वेत्थेत्यर्थः ।<br>
अप्यत्रास्यार्थस्य प्रकाशकमृषेर्मन्त्रस्य वचो वाक्यं नः श्रुतमस्ति ।<br>
मन्त्रो ऽप्यस्यार्थस्य प्रकाशको विद्यत इत्यर्थः ।<br>
को ऽसौ मन्त्र इति ।<br>
उच्यते-द्वे सृती द्वौ मार्गावशृणवं शृतवानस्मि तयोरेका पितृणां प्रापिका पितृलोकसम्बद्धा तया सृत्या पितृलोकं प्राप्नोतीत्यर्थः ।<br>
अहमशृणवमिति व्यवहितेन सम्बन्धः ।<br>
देवानामुतापि देवानां सम्बन्धिन्यन्या देवान्प्रापयति सा ।<br>
के पुनरुभाभ्यां सृतिभ्यां पितॄन्देवांश्च गच्छन्तीति ।<br>
उच्यते-उतापि मर्त्यानां मनुष्याणां सम्बन्धिन्यौ मनुष्या एव हि सृतिभ्यां गच्छन्तीत्यर्थः ।<br>
ताभ्यां सृतिह्यामिदं विश्वं समस्तमेतद्गच्छत्समेति सङ्गच्छते ।<br>
ते च द्वे सृती यदन्तरा ययोरन्तरा यदन्तरा पितरं मातरं च मातापित्रोरन्तरा मध्य इत्यर्थः ।<br>
कौ तौ मातापितरौ द्यावापृथिव्यावण्डकपाले ।<br>
इयं वै मातासौ पितेति हि व्याख्यातं ब्राह्मणेन ।<br>
अण्डकपालयोर्मध्ये संसारविषये एवैते सृती नाऽत्यन्तिकामृतत्वगमनाय ।<br>
इतर आह-नाहमतो ऽस्मात्प्रश्नसमुदायादेकञ्चनैकमपि प्रश्नं न वेद नाहं वेदेति होवाच श्वेतकेतुः ॥२॥</p>
<hr>
<p>स्तर्त् ब्र्हुप् ६,२।३</p>
<p>अथैनं वसत्योपमन्त्रयां चक्रे ।<br>
अनादृत्य वसतिं कुमारः प्रदुद्राव ।<br>
स आजगाम पितरम् ।<br>
तं होवाच &ndash; इति वाव किल नो भवान् पुरानुशिष्टान् अवोच इति ।<br>
कथम् सुमेध इति ।<br>
पञ्च मा प्रश्नान् राजन्यबन्धुर् अप्राक्षीत् ।<br>
ततो नैकं चन वेदेति ।<br>
कतमे त इति ।<br>
इम इति ह प्रतीकान्य् उदाजहार ॥ ब्र्हुप्_६,२।३ ॥</p>
<hr>
<p>ब्र्हुप्भ्_६,२।३ अथानन्तरमपनीय विद्याभिमानगर्वमेनं प्रकृतं श्वेतकेतुं वसत्या वसतिप्रयोजनेनोपमन्त्रयाञ्चक्रे ।<br>
इह वसन्तु भवन्तः पाद्यमर्प्यं चाऽनीयतामित्युपमन्त्रणं कृतवान्राजा ।<br>
अनादृत्य तां वसतिं कुमारः श्वेतकेतुः प्रदुद्राव प्रतिगतवान्पितरं प्रति ।<br>
स चाऽजगाम पितरमागत्य चोवाच तं कथमिति वाव किलैवं किल नो ऽस्मान्भवान्पुरा समावगतवान्पितरं प्रति ।<br>
स चाऽजगाम पितरमागत्य चोवाच तं कथमिति वाव किलैवं किल नो ऽस्मान्भवान्पुरा समावर्तनकाले ऽनुशिष्टान्सर्वाभिर्विद्याभिरवोचो ऽवोचदिति ।<br>
सोपालम्भं पुत्रस्य वचः श्रुत्वाऽह पिता ।<br>
कथ केन प्रकारेण तव दुःखमुपजातं हे सुमेधः शोभना मेधा यस्येति सुमेधाः ।<br>
शृणु मम यथा वृत्तं पञ्च पञ्चसङ्ख्याकान्प्रश्नान्मा मां राजन्यबन्धू राजन्या बन्धवो यस्येति ।<br>
परिभववचनमेतद्राजन्यबन्धुरिति ।<br>
अप्राक्षीत्पृष्टवांस्ततस्तस्मान्नैकञ्चनैकमपि न वेद न विज्ञातवानस्मि ।<br>
कतमे ते राज्ञाः पृष्टाः प्रश्ना इति पित्रोक्तः पुत्र इमे त इति ह प्रतीकानि मुखानि प्रश्नानामुदाजहारोदाहृतवान् ॥३॥</p>
<hr>
<p>स्तर्त् ब्र्हुप् ६,२।४</p>
<p>स होवाच &ndash; तथा नस् त्वं तत जानीथा यथा यद् अहं किञ्च वेद सर्वम् अहं तत् तुभम् अवोचम् ।<br>
प्रेहि तु तत्र ।<br>
प्रतीत्य ब्रह्मचर्यं वत्स्याव इति ।<br>
भवान् एव गच्छत्व् इति ।<br>
स आजगाम गौतमो यत्र प्रवाहणस्य जैवलेर् आस ।<br>
तस्मा आसनम् आहृत्योदकम् आहारयां चकार ।<br>
अथ हास्मा अर्घ्यं चकार ।<br>
तं होवाच &ndash; वरं भगवते गौतमाय दद्म इति ॥ ब्र्हुप्_६,२।४ ॥</p>
<hr>
<p>ब्र्हुप्भ्_६,२।४ स होवाच पिता पुत्रं क्रुद्धमुपशमयंस्तथा तेन प्रकारेण नो ऽस्मांस्त्वं हे तात वत्स जानीथा गृह्णीथा यथा यदहं किञ्च विज्ञानजातं वेद सर्वं ततुभ्यमवोचमित्येव जानीथाः ।<br>
को ऽन्यो मम प्रियतरो ऽस्ति त्वत्तो यदर्थंरक्षिष्ये ।<br>
अहमप्येतन्न जानामि यद्राज्ञा पृष्टम् ।<br>
तस्मात्प्रेह्यागच्छ तत्र प्रतीत्य गत्वा राज्ञि ब्रह्मचर्यं वत्स्यावो विद्यार्थमिति ।<br>
स आह भवानेव गच्छत्विति नाहं तस्य मुखं निरीक्षितुमुत्सहे ।<br>
स आजगाम गौतमो गोत्रतो गौतम आरुणिर्यत्र प्रवाहणस्य जैवलेरासाऽसनमास्थायिका षष्ठीद्वयं प्रथममास्थाने ।<br>
तस्मै गौतमायाऽगतायाऽसनमनुरूपमाहृत्योदकं भृत्यैराहारयाञ्चकार ।<br>
अथ हास्मा अर्ध्यं पुरोधसा कृतवान्मन्त्रवन्मधुपर्कं च ।<br>
कृत्वा चैवं पूजां तं होवाच वरं भगवते गौतमाय तुभ्यं दद्भ इति गोश्वादिलक्षणम् ॥४॥</p>
<hr>
<p>स्तर्त् ब्र्हुप् ६,२।५</p>
<p>स होवाच &ndash; प्रतिज्ञतो म एष वरः ।<br>
यां तु कुमारस्यान्ते वाचम् अभाषथास् तां मे ब्रूहीति ॥ ब्र्हुप्_६,२।५ ॥</p>
<hr>
<p>ब्र्हुप्भ्_६,२।५ स होवाच गौतमः प्रतिज्ञातो मे ममैष वरस्त्वयास्यां प्रतिज्ञायां दृढी कुर्वात्मानं यां तु वाचं कुमारस्य मम पुत्रस्यान्ते समीपे वाचमभाषथाः प्रश्नरूपां तामेव मे ब्रूहि स एव नो वर इति ॥५॥</p>
<hr>
<p>स्तर्त् ब्र्हुप् ६,२।६</p>
<p>स होवाच &ndash; दैवेषु वै गौतम तद् वरेषु ।<br>
मानुषाणां ब्रूहीति ॥ ब्र्हुप्_६,२।६ ॥</p>
<hr>
<p>ब्र्हुप्भ्_६,२।६ स होवाच राजा दैवेषु वरेषु तद्वै गौतम यस्त्वं प्रार्थयसे मानुषाणामन्यतमं प्रार्थय वरम् ॥६॥</p>
<hr>
<p>स्तर्त् ब्र्हुप् ६,२।७</p>
<p>स होवाच &ndash; विज्ञायते हास्तिहिरण्यस्यापात्तं गोअश्वानां दासीनां प्रवाराणां परिधानस्य ।<br>
मा नो भवान् बहोर् अनन्तस्यापर्यन्तस्याभ्यवदान्यो भूद् इति ।<br>
स वै गौतम तीर्थेनेच्छसा इति ।<br>
उपैम्य् अहं भवन्तम् इति ।<br>
वाचा ह स्मैव पूर्व उपयन्ति ।<br>
स होपायनकीर्त्योवास ॥ ब्र्हुप्_६,२।७ ॥</p>
<hr>
<p>ब्र्हुप्भ्_६,२।७ स होवाच गौतमो भवतापि विज्ञायते ह ममास्ति सः ।<br>
न तेन प्रार्थितेन कृत्यं मम यं त्वं दित्ससि मानुषं वरम् ।<br>
यस्मान्ममाप्यस्ति हिरण्यस्य प्रभूतस्यापात्तं प्राप्तं गोऽअश्वानानामापात्तमस्तीति सर्वत्रानुषङ्गो दासीनां प्रवाराणां परिवाराणां परिधानस्य च ।<br>
न च यन्मम विद्यमानं तत्त्वत्तः प्रार्थनीयं त्वया वा देयम् ।<br>
प्रतिज्ञातश्च वरस्त्वया त्वमेव जानीषे यदत्र युक्तं प्रतिज्ञा रक्षणीया तवेति ।<br>
मम पुनरयमभिप्रायो मा भून्नो ऽस्मानभ्यस्मानेव केवलान्प्रति भवान्सर्वत्र वदान्यो भूत्वावदान्यो मा भूत्कदर्यो मा भूदित्यर्थः ।<br>
बहोः प्रभूतस्यानन्तस्यानन्तफलस्येत्येतत् ।<br>
अपर्यन्तस्यापरिसमाप्तिकस्य पुत्रपौत्रादिगामिकस्येत्येतत् ।<br>
ईदृशस्य वित्तस्य मां प्रत्येव केवलमादाता मा भूद्भवान् ।<br>
न चान्यत्रादेयमस्ति भवतः ।<br>
एवमुक्त आह-स त्वं वै हे गौतम तीर्थेन न्यायेन शास्रविहितेन विद्यां मत्त इच्छासा इच्छान्वाप्तुमित्युक्तो गौतम आह-उपैम्युपगच्छामि शिष्यत्वेनाहं भवन्तमिति ।<br>
वाचा ह स्मैव किल पूर्व ब्राह्मणाः क्षत्त्रियान्विद्यार्थिनः सन्तो वैश्यान्वा क्षत्त्रिया वा वैश्यानापद्युपयन्ति शिष्यवृत्त्या ह्युपच्छन्ति नोपायनशुश्रूषादिबिः ।<br>
अतः ।<br>
स गौतमो होपायनकोर्त्योपगमनकीर्तनमात्रेणैवोवासोषितवान्नोपायनं चकार ॥७॥</p>
<hr>
<p>स्तर्त् ब्र्हुप् ६,२।८</p>
<p>स होवाच &ndash; तथा नस् त्वम् गौतम मापराधास् तव च पितामहाः ।<br>
यथेयं विद्येतः पूर्वं न कस्मिंश् चन ब्राह्मन उवास ।<br>
तां त्व् अहं तुभ्यं वक्ष्यामि ।<br>
को हि त्वैवं ब्रुवन्तम् अर्हति प्रत्याख्यातुम् इति ॥ ब्र्हुप्_६,२।८ ॥</p>
<hr>
<p>ब्र्हुप्भ्_६,२।८ एवं गौतमेनाऽपदन्तर उक्ते स होवाच राजा पीडितं मत्वा क्षामयंस्तथा नो ऽस्मान्प्रति मापराधा अपराधं मा कार्षीरस्मदीयो ऽपराधो न ग्रहीतव्य इत्यर्थः ।<br>
तव च पितामहा अस्मत्पितामहेषु यतापराधं न जगृहुस्तथा पितामहानां वृत्तमस्मास्वपि भवता रक्षणीयमित्यर्थः ।<br>
यथेयं विद्या त्वया प्रार्थितेतस्त्वत्सम्प्रदानात्पूर्वं प्राङ्न कस्मिन्नपि ब्राह्मण उवासोषितवतीतथा त्वमपि जानीषे सर्वदा क्षत्त्रियपरम्परयेयं विद्याऽगता सा स्थितिर्मयापि रक्षणीया यदि शक्यत इत्युक्तं दैवेषु गौतम तद्वरेषु मानुषाणां ब्रूहीति न पुनस्तवादेयो वर इतीतः पर न शक्यते रक्षितुम् ।<br>
तामपि विद्यामहं तुभ्यं वक्ष्यामि को ह्यन्यो ऽपि हि यस्मादेवं ब्रुवन्तं त्वामर्हति प्रत्याख्यातुं न वक्ष्यामीति ।<br>
अहं पुनः कथं न वक्ष्ये तुभ्यमिति ॥८॥</p>
<hr>
<p>स्तर्त् ब्र्हुप् ६,२।९</p>
<p>असौ वै लोको ऽग्निर् गौतम ।<br>
तस्यादित्य एव समित् ।<br>
रश्मयो धूमः ।<br>
अहर् अर्चिः ।<br>
दिशो ऽङ्गाराः ।<br>
अवान्तरदिशो विष्फुलिङ्गाः ।<br>
तस्मिन्न् एतस्मिन्न् अग्नौ देवाः श्रद्धां जुह्वति ।<br>
तस्या आहुत्यै सोमो राजा सम्भवति ॥ ब्र्हुप्_६,२।९ ॥</p>
<hr>
<p>ब्र्हुप्भ्_६,२।९ असौ वै लोको ऽग्निर्गोतमेत्यादिचतुर्थः प्रश्नः प्राथम्येन निर्णीयते ।<br>
क्रमभङ्गस्त्वेतन्निर्णयायत्तत्वादितरप्रस्ननिर्णयस्य ।<br>
असौ द्यौर्लोको ऽग्निर्हे गौतम द्युलोके ऽग्निदृष्टिरनग्नौ विधीयते यथा योषित्पुरुषयोस्तस्य द्युलोकाग्नेरादित्य एव समित्समिन्धनात् ।<br>
आदित्येन हि समिध्यते ऽसौ लोकः ।<br>
रश्मयो धूमः समिध उथ्थानसामान्यात् ।<br>
आदित्याद्धि रश्मयो निर्गताः ।<br>
समिधश्च धूमो लोक उत्तिष्ठति ।<br>
अहरर्चिः प्रकाशसामान्यात् ।<br>
दिशो ऽङ्गारा उपशमसामान्यात् ।<br>
अवान्तरदिषो विस्फुलिङ्गा विस्फुलिङ्गवद्विक्षेपात् ।<br>
तस्मिन्नेतस्मिन्नेवङ्गुणविशिष्टे द्युलोकाग्नौ देवा इन्द्रादयः श्रद्धां जुह्वत्याहुतिद्रव्यस्थानीयां प्रक्षिपन्ति ।<br>
तस्या आहुत्या आहुतेः सोमो राजा पितॄणां ब्राह्मणानां च सम्भवति ।<br>
तत्र के देवाः कथं जुह्वति किंवा श्रद्धाख्यं हविरित्यत उक्तमस्माभिः सम्बन्धे ।<br>
न त्वेवैनयोस्त्वमुत्क्रान्तिमित्यादिपदार्थषट्कनिर्णयार्थमग्निहोत्र उक्तम् ।<br>
ते वा एते अग्निहोत्राहुती हुते सत्यावुत्क्रामतः ।<br>
ते अन्तरिक्षमाविशतः ।<br>
ते अन्तरिक्षमाहवनीयं कुर्वाते वायुं समिधं मरीचीरेव शुक्रामाहुतिम् ।<br>
ते अन्तरिक्षन्तर्पयतः ।<br>
ते तत उत्क्रामतः ।<br>
ते दिवमाविशतः ।<br>
ते दिवमाहवनीयं कुर्वाते आदित्यं समिधमित्येवमाद्युक्तम् ।<br>
तत्राग्निहोत्राहुती ससाधने एवोत्क्रामतः ।<br>
यथेह यैः साधनैर्विशिष्टे ये ज्ञायेते आहवनीयाग्निसमिद्धूमाङ्गारविस्फुलिङ्गाहुतिद्रव्यैस्ते तथैवोत्क्रामतो ऽस्माल्लोकादमुं लोकम् ।<br>
तत्राग्निरग्नित्वेन समित्समित्त्वेन धूमो धूमत्वेनाङ्गारा अङ्गारत्वेन विस्फुलिङ्गत्वेनाऽहुतिद्रव्यमपि पय आद्याहुतिद्रव्यत्वेनैव सर्गादावव्याकृतावस्थायामपि परेणसूक्ष्मेणाऽत्मना व्यवतिष्ठते ।<br>
तद्विद्यमानमेव ससाधनमग्निहोत्रलक्षणं कर्मापूर्वेणाऽत्मना व्यवस्थितं सत्तत्पुनर्व्याकरणकाले तथैवान्तरिक्षादीनामाहवनीयाद्यग्न्यादिभावं कुर्वद्विपरिणमते ।<br>
तथैवेदानीमप्यग्निहोत्राख्यं कर्म ।<br>
एवमग्निहोत्राहुत्यपूर्वविपरिणामात्मकं जगत्सर्वमित्याहुत्योरेव स्तुत्यर्थत्वेनोत्क्रान्त्याद्या लोकं प्रत्युत्थायिनान्ताः षट् पदार्थाः कर्मप्रकरणे ऽधस्तान्निर्णीताः ।<br>
इह तु कर्तुः कर्मविवक्षायां द्युलोकाग्न्याद्यारभ्य पञ्चाग्निदर्शनमुत्तरमार्गप्रतिपत्तिसाधनं विशिष्टकर्मफलोपभोगाय विधित्सितमिति द्युलोकाग्न्यादिदर्शनं प्रस्तूयते ।<br>
तत्र य आध्यात्मिकाः प्राणा इहाग्निहोत्रस्य होतारस्त एवाऽधिदैविकत्वेन परिणताः सन्त इन्द्रादयो भवन्ति त एव तत्र होतारो द्युलोकाग्नौ ।<br>
ते चेहाग्निहोत्रस्य फलभोगायाग्निहोत्रं हुतवन्तः ।<br>
त एव फलपरिणामकाले ऽपि तत्फलभोक्तृत्वात्तत्र तत्र होतृत्वं प्रतिपद्यन्ते तथा तथा विपरिणममाना देवशब्दवाच्याः सन्तः ।<br>
अत्र च यत्पयोद्रव्यमग्निहोत्रकर्माश्रयभूतमिहाऽहवनीये प्रक्षिप्तमग्निना भक्षितमदृष्टेन सूक्ष्मेम रूपेण विपरिणतं सह कर्त्रा यजमानेनामुं लोकं धूमादिक्रमेणान्तरिक्षाद्द्युलोकमाविशति ।<br>
ताः सूक्ष्मा आप आहुतिकार्यभूता अग्निहोत्रसमवायिन्यः कर्तृसहिताः श्रद्धाशब्दवाच्याः सोमलोके कर्तुः शरीरान्तरारम्भाय द्युलोकं प्रविशन्त्यो हूयन्ते इत्युच्यन्ते ।<br>
तास्तत्र द्युलोकं प्रविश्य सोममण्डले कर्तुः शरीरमारभन्ते ।<br>
तदेतदुच्यते देवाः श्रद्धां जुह्वति तस्या आहुत्यै सोमो राजा सम्भवतीति ।<br>
&ldquo;श्रद्धा वा आपः&quot;इति श्रुतेः ।<br>
वेत्थ यतिथ्यामाहुत्यां हुतायामापः पुरुषवाचो भूत्वा समुत्थाय वदन्तोति प्रश्नस्तस्य च निर्णयविषये ऽसौ वै लोको ऽग्निरिति प्रस्तुतम् ।<br>
तस्मादापः कर्मसमावायिन्यः कर्तुः शरीरारम्भिकाः श्रद्धाशब्दवाच्या इति निश्चीयते ।<br>
भूयस्त्वादापः पुरुषवाच इति व्यपदेशो न त्वितराणि भूतानि न सन्तीति ।<br>
कर्मप्रयुक्तश्च शरीरारम्भः ।<br>
कर्म चाप्समवायि ।<br>
ततश्चापां प्राधान्यं शरीरकर्तृत्वे ।<br>
तेन चाऽपः पुरुषवाच इति व्यपदेशः ।<br>
कर्मकृतो हि जन्मारम्भः सर्वत्र ।<br>
तत्र यद्यप्यग्निहोत्राहुतिस्तुतिद्वारेणोत्क्रान्त्यादयः प्रस्तुताः षट्पदार्था अग्निहोत्रे तथापि वैदिकानि सर्वाण्येव कर्माण्यग्निहोत्रप्रभृतीनि लक्ष्यन्ते ।<br>
दाराग्निसम्बद्धं हि पाङ्क्तं कर्म प्रस्तुत्योक्तम्-कर्मणा पितृलोक इति ।<br>
वक्ष्यति च-अथ ये यज्ञेन दानेन तपसा लोकाञ्जयन्तीति ॥९॥</p>
<hr>
<p>स्तर्त् ब्र्हुप् ६,२।१०</p>
<p>पर्जन्यो वा अग्निर् गौतम ।<br>
तस्य संवत्सर एव समित् ।<br>
अभ्राणि धूमः ।<br>
विद्युद् अर्चिः ।<br>
अशनिर् अङ्गाराः ।<br>
ह्रादुनयो विष्फुलिङ्गाः ।<br>
तस्मिन्न् एतस्मिन्न् अग्नौ देवाः सोमं राजानं जुह्वति ।<br>
तस्या आहुत्यै वृष्टिः सम्भवति ॥ ब्र्हुप्_६,२।१० ॥</p>
<hr>
<p>ब्र्हुप्भ्_६,२।१० पर्जन्यो वा अग्निर्गौतम द्वितीय आहुत्याधार आहुत्योरावृत्तिक्रमेण ।<br>
पर्जन्यो नाम वृष्ट्युपकरणाभिमानी देवतात्मा ।<br>
तस्य संवत्सर एव समित् ।<br>
संवत्सरेण हि शरदादिभिर्ग्रीष्मान्तैः स्वावयवैर्वपरिवर्तमानेन पर्जन्यो ऽग्निर्दीप्यते ।<br>
अभ्राणि धूमः ।<br>
धूमप्रभवत्वाद्धूमवदुपलक्ष्यत्वाद्वा ।<br>
विद्युदर्चिः ।<br>
प्रकाशसामान्यात् ।<br>
अशनिरङ्गाराः ।<br>
उपशान्तकाठिन्यसामान्याभ्याम् ।<br>
ह्रादुनयो ह्लादुनयः स्तनयित्नुशब्दा विस्फुलिङ्गाः ।<br>
विक्षेपानेकत्वसामान्यात् ।<br>
तस्मिन्नेतस्मिन्नित्याहुत्यधिकरणनिर्देशः ।<br>
देवा इति त एव होतारः सोमं राजानं जुह्वति ।<br>
यो ऽसौ द्युलोकाग्नौ श्रद्धायां हुतायामभिनिर्वृत्तः सोमः स द्वितीये पर्जन्याग्नौ हूयते ।<br>
तस्याश्च सोमाहुतेर्वृष्टिः सम्भवति ॥१०॥</p>
<hr>
<p>स्तर्त् ब्र्हुप् ६,२।११</p>
<p>अयं वै लोको ऽग्निर् गौतम ।<br>
तस्य पृथिव्य् एव समित् ।<br>
अग्निर् धूमः ।<br>
रात्रिर् अर्चिः ।<br>
चन्द्रमा अङ्गाराः ।<br>
नक्षत्राणि विष्फुलिङ्गाः ।<br>
तस्मिन्न् एतस्मिन्न् अग्नौ देवा वृष्टिं जुह्वति ।<br>
तस्या आहुत्या अन्नं सम्भवति ॥ ब्र्हुप्_६,२।११ ॥</p>
<hr>
<p>ब्र्हुप्भ्_६,२।११ अयं वै लोको ऽग्निर्गोतम ।<br>
अयं लोक इति प्राणिजन्मोपभोगाश्रयः क्रियाकारकफलविशिष्टः स तृतीयो ऽग्निः ।<br>
तस्याग्नेः पृथिव्येव समित् ।<br>
पृथिव्या ह्ययं लोको ऽनेकप्राण्युपभोगसम्पन्नया समिध्यते ।<br>
अग्निर्धूमः ।<br>
पृथिव्याश्रयोत्थानसामान्यात् ।<br>
पार्थिवं हीन्धनद्रव्यमाश्रित्याग्निरुत्तिष्ठति ।<br>
यथा समिदाश्रयेन धूमः ।<br>
रात्रिरर्चिः ।<br>
समित्सम्बन्धप्रभवसामान्यात् ।<br>
अग्नेः समित्सम्बन्धेन ह्यर्चिः सम्भवति ।<br>
तथा पृथिवीसमित्सम्बन्धेन शर्वरी ।<br>
पृथिवीछायां हि शार्वरं तं आचक्षते ।<br>
चन्द्रमा अङ्गाराः ।<br>
तत्प्रभवत्वसामान्यात् ।<br>
अर्चिषो ह्यङ्गाराः प्रभवन्ति तथा रात्रौ चन्द्रमाः ।<br>
उपशान्तत्वसामान्याद्वा ।<br>
नक्षत्राणि विस्फुलिङ्गाः ।<br>
बिस्फुलिङ्गवद्विक्षेपसामान्यात् ।<br>
तस्मिन्नेतस्मिन्नित्यादि पूर्ववत् ।<br>
वृष्टिं जुह्वति तस्या आहुतेरन्नं सम्भवति ।<br>
वृष्टिप्रभवत्वस्य प्रसिद्धत्वाद्व्रीहियवादेरन्नस्य ॥११॥</p>
<hr>
<p>स्तर्त् ब्र्हुप् ६,२।१२</p>
<p>पुरुषो वा अग्निर् गौतम ।<br>
तस्य व्यात्तम् एव समित् ।<br>
प्राणो धूमः ।<br>
वाग् अर्चिः ।<br>
चक्षुर् अङ्गाराः ।<br>
श्रोत्रं विष्फुलिङ्गाः ।<br>
तस्मिन्न् एतस्मिन्न् अग्नौ देवा अन्नं जुह्वति ।<br>
तस्या आहुत्यै रेतः सम्भवति ॥ ब्र्हुप्_६,२।१२ ॥</p>
<hr>
<p>ब्र्हुप्भ्_६,२।१२ पुरुषो वा अग्निर्गौतम प्रसिद्धः शिरःपाण्यादिमान्पुरुषश्चतुर्थो ऽग्निस्तस्य व्यात्तं विवृतं मुखं समित् ।<br>
विवृतेन हि मुखेन दीप्यते पुरुषो वचनस्वाध्यायादौ ।<br>
यथा समिधाग्निः प्राणो धूमस्तदुत्थानसामान्यात् ।<br>
मुखाद्धि प्राण उत्तिष्ठति ।<br>
वाक्यशब्दो ऽर्चिर्व्यञ्जकत्वसामान्यात् ।<br>
अर्चिश्च व्यञ्जकम् ।<br>
तथा वाक्शब्दो ऽभिधेयव्यञ्जकः ।<br>
चक्षुरङ्गारा उपशमसामान्यात्प्रकाशाश्रयत्वाद्वा ।<br>
श्रोत्रं विस्फुलिङ्गा विक्षेपसामान्यात् ।<br>
तस्मिन्नन्नं जुह्वति ।<br>
ननु नैव देवा अन्नमिह जुह्वतो दृश्यन्ते ।<br>
नैष दोषः ।<br>
प्राणानां देवत्वोपपत्तेः ।<br>
अधिदैवमिन्द्रादयो देवास्त एवाध्यात्मं प्राणास्ते चान्नस्य पुरुषे प्रक्षेप्तारः ।<br>
तस्या आहुते रेतः सम्भवति ।<br>
अन्नपरिणामो हि रेतः ॥१२॥</p>
<hr>
<p>स्तर्त् ब्र्हुप् ६,२।१३</p>
<p>योषा वा अग्निर् गौतम ।<br>
तस्या उपस्थ एव समित् ।<br>
लोमानि धूमः ।<br>
योनिर् अर्चिः ।<br>
यद् अन्तः करोति ते ऽङ्गाराः ।<br>
अभिनन्दा विष्फुलिङ्गाः ।<br>
तस्मिन्न् एतस्मिन्न् अग्नौ देवा रेतो जुह्वति ।<br>
तस्या आहुत्यै पुरुषः सम्भवति ।<br>
स जीवति यावज् जीवति ।<br>
अथ यदा म्रियते ॥ ब्र्हुप्_६,२।१३ ॥</p>
<hr>
<p>ब्र्हुप्भ्_६,२।१३ योषा वा अग्निर्गौतम ।<br>
योषेति स्री पञ्चमो होमाधिकरणो ऽग्निस्तस्या उपस्थ एव समित् ।<br>
तेन हि सा समिध्यते ।<br>
लोमानि धूमस्तदुत्थानसामान्यात् ।<br>
योनिरर्चिर्वर्णसामान्यात् ।<br>
यदन्तः करोति ते ऽङ्गारा अन्तः करणं मैथुनव्यापारस्ते ऽङ्गारा वीर्योपशमहेतुत्वसामान्यात् ।<br>
वीर्याद्युपशमकारणं मैथुनम् ।<br>
तथाङ्गारभावो ऽग्नेरुपशमकारणम् ।<br>
अभिनन्दाः सुखलवाः क्षुद्रत्वसामान्याद्विस्फुलिङ्गाः ।<br>
तस्मिन्रेतो जुह्वति ।<br>
तस्या आहुतेः पुरुषः सम्भवति ।<br>
एवं द्युपर्जन्यायंलोकपुरुषयोषाग्निषु क्रमेम हूयमानाः श्रद्धासोमवृष्ट्यन्नरेतोभावेन स्थूलतारतम्यक्रममापद्यमानाः श्रद्धाशब्दवाच्या आपः पुरुषशब्दमारभन्ते ।<br>
यः प्रश्नश्चतुर्थो वेत्थ यतिथ्यामाहुत्यां हुतायामापः पुरषवाचो भूत्वा समुत्थाय वदन्ती३इति स एष निर्णीतः ।<br>
पञ्चम्यामाहुतौ योषाग्नौ हुतायां रेतोभूता आपः पुरुषवाचो भवन्तीति ।<br>
स पुरुष एवं क्रमेण जातो जीवति ।<br>
कियन्तं कालमिति ।<br>
उच्यते-यावज्जीवति यावदस्मिञ्छरीरे स्थितिनिमित्तं कर्म विद्यते तावदित्यर्थः ।<br>
अथ तत्क्षये यदा यस्मिकाले म्रियते ॥१३॥</p>
<hr>
<p>स्तर्त् ब्र्हुप् ६,२।१४</p>
<p>अथैनम् अग्नये हरन्ति ।<br>
तस्याग्निर् एवाग्निर् भवति ।<br>
समित् समित् ।<br>
धूमो धूमः ।<br>
अर्चिर् अर्चिः ।<br>
अङ्गारा अङ्गाराः ।<br>
विष्फुलिङ्गा विष्फुलिङ्गाः ।<br>
तस्मिन्न् एतस्मिन्न् अग्नौ देवाः पुरुषं जुह्वति ।<br>
तस्या आहुत्यै पुरुषो भास्वरवर्णः सम्भवति ॥ ब्र्हुप्_६,२।१४ ॥</p>
<hr>
<p>ब्र्हुप्भ्_६,२।१४ अथ तदैनं मृतमग्नये ऽग्न्यर्थमेवान्त्याहुत्यै हरन्ति श्रत्विजस्तस्याऽहुतिभूतस्य प्रसिद्धो ऽग्निरेव होमाधिकरणं न परिकल्प्यो ऽग्निः ।<br>
प्रसिद्धैव समित्समिद्धूमो धूमो ऽर्चिरर्चिरङ्गारा अङ्गारा विस्फुलिङ्गा विस्फुलिङ्गा यथाप्रसिद्धमेव सर्वमित्यर्थः ।<br>
तस्मिन्पुरुषमन्त्याहुतिं जुह्वति तस्या आहुत्या आहुतेः पुरुषो भास्वरवर्णो ऽतिशयदीप्तिमान्निषेकादिभिरन्त्याहुत्यन्तैः कर्मभिः संस्कृतत्वात्सम्भवति निष्पद्यते ॥१४॥</p>
<hr>
<p>स्तर्त् ब्र्हुप् ६,२।१५</p>
<p>ते य एवम् एतद् विदुर् ये चामी अरण्ये श्रद्धां सत्यम् उपासते ते ऽर्चिर् अभिसम्भवन्ति ।<br>
अर्चिषो ऽहः ।<br>
अह्न आपूर्यमाणपक्षम् ।<br>
आपूर्यमाणपक्षाद् यान् षण् मासान् उदङ्ङ् आदित्य एति ।<br>
मासेभ्यो देवलोकम् ।<br>
देवलोकाद् आदित्यम् ।<br>
आदित्याद् वैद्युतम् ।<br>
तान् वैद्युतान् पुरुषो मानस एत्य ब्रह्मलोकान् गमयति ।<br>
ते तेषु ब्रह्मलोकेषु पराः परावतो वसन्ति ।<br>
तेषां न पुनर् आवृत्तिः ॥ ब्र्हुप्_६,२।१५ ॥</p>
<hr>
<p>ब्र्हुप्भ्_६,२।१५ इदानीं प्रथमप्रश्ननिराकरणार्थमाह-ते ।<br>
के ।<br>
य एवं यथोक्तं पञ्चाग्निदर्शनमेतद्विदुः ।<br>
एवं शब्दादग्निसमिद्धूमार्चिरङ्गारविस्फुलिङ्गश्रद्धादिविशिष्टाः पञ्चाग्नयो निर्दिष्टास्तानेवमेतान्पञ्चाग्नीन्विदुरित्यर्थः ।<br>
नन्वग्निहोत्राहुतिदर्शनविषयमेवैतद्दर्शनम् ।<br>
तत्र ह्युक्तमुत्क्रान्त्यादिपदार्थषट्कनिर्णये दिवमेवाऽहवनीयं कुर्वाते इत्यादि ।<br>
इहाप्यमुष्य लोकस्याग्नित्वमादित्यस्य च समित्त्वमित्यादि बहु साम्यम् ।<br>
तस्मात्तच्छेषमेवैतद्दर्शनमिति ।<br>
न, यतिथ्यामिति प्रस्नप्रतिवचनपरिग्रहात् ।<br>
यतिथ्यामित्यस्य प्रश्नस्य प्रतिवचनस्य यावदेव परिग्रहस्तावदेवैवंशब्देन पराम्रष्टुं युक्तम् ।<br>
अन्यथा प्रश्नानर्थक्यान्निर्ज्ञातत्वाच्च सङ्ख्याया अग्नय एव वक्तव्याः ।<br>
अथ निर्ज्ञातमप्यनूद्यते ।<br>
यथाप्राप्तस्यैवानुवदनं युक्तं न त्वसौ लोको ऽग्निरिति ।<br>
अथोपलक्षणार्थः तथाप्याद्येनान्त्येन चोपलक्षणं युक्तम् ।<br>
श्रुत्यन्तराच्च ।<br>
समाने हि प्रकरणे छान्दोग्यश्रुतौ पञ्चाग्नीन्वेदेति पञ्चसङ्ख्याया एवोपादानादनग्निहोत्रशेषमेतत् ।<br>
पञ्चाग्निदर्शनम् ।<br>
यत्त्वग्निसमिदादिसामान्यं तदग्निहोत्रस्तुत्यर्थमित्यवोचाम ।<br>
तस्मान्नोत्क्रान्त्यादिपदार्थषट्कपरिज्ञानादर्चिरादिप्रतिपत्तिः ।<br>
एवमिति प्रकृतोपादानेनार्चिरादिप्रतिपत्तिविधानात् ।<br>
के पुनस्ते य एवं विदुर्गृहस्था एव ।<br>
ननु तेषां यज्ञादिसाधनेन धूमादिप्रतिपत्तिर्विधित्सित ।<br>
न, अनेवंविदामपि गृहस्थानां यज्ञादिसाधनोपपत्तेः ।<br>
भिक्षुवानप्रस्थयोश्चारण्यसम्बन्धेन ग्रहणात् ।<br>
गृहस्थकर्मसम्बद्धत्वाच्चपञ्चाग्निदर्शनस्य ।<br>
अतो नापि ब्रह्मचारिण एवं विदुरिति गृह्यन्ते ।<br>
तेषां तूत्तरे पथि प्रवेशः स्मृतिप्रामाण्यात्-&ldquo;अष्टाशीतिसहस्राणामृषीणामूर्ध्वरेतसाम् ।<br>
उत्तरेणार्यम्णः पन्थास्ते ऽमृतत्वं हि भेजिरे&quot;इति ।<br>
तस्माद्ये गृहस्था एवमग्निजो ऽहमग्न्यपत्यमित्येवं क्रमेणाग्निभ्यो जातो ऽग्निरूप इत्येवं ये विदुस्ते च ये चामी अरण्ये वानप्रस्थाः परिव्राजकाश्चारण्यनिष्ठाः श्रद्धां श्रद्धायुक्ताः स्नतः सत्यं ब्रह्म हिरण्यगर्भात्मानमुपासते न पुनः श्रद्धां चोपासते ते सर्वे ऽर्चिरभिसम्भवन्ति ।<br>
यावद्गृहस्थाः पञ्चाग्निविद्यां सत्यं वा ब्रह्म न विदुस्तावच्छ्रद्धाद्याहुतिक्रमेण पञ्चम्यामाहुतौ हुतायां ततो योषाग्नेर्जाताः पुनर्लोकं प्रत्युत्थायिनो ऽग्निहोत्रादिकर्मानुष्ठातारो भवन्ति ।<br>
तेन कर्मणा धूमादिक्रमेण पुनः पितृलोकं पुनः पर्जन्यादिक्रमेणेममावर्तन्ते ।<br>
पुनर्योषाग्नेर्जाताः पुनः कर्म कृत्वेत्येवमेव घटीयन्त्रवद्गत्यागतिभ्यां पुनः पुनरावर्तन्ते ।<br>
यदा त्वेवं विदुस्ततो घटीयन्त्रभ्रमणाद्विनिर्मुक्ताः सन्तो ऽर्चिरभिसम्भवन्ति ।<br>
अर्चिरिति नाग्निज्वालामात्रं किं तर्ह्यर्चिरभिमानिन्यर्चिः शब्दवाच्या देवतोत्तरमार्गलक्षणा व्यवस्थितैव तामभिसम्भवन्ति ।<br>
न हि परिव्राजकानामग्न्यर्चिषैव साक्षात्सम्बन्धो ऽस्ति ।<br>
तेन देवतैव परिगृह्यते ऽर्चिःशब्दवाच्या ।<br>
अतो ऽहर्देवताम् ।<br>
मरणकालनियमानुपपत्तेरहःशब्दो ऽपि देवतैव ।<br>
आयुषः क्षये हि मरणम् ।<br>
न ह्येवंविदाहन्येव मर्तव्यमित्यहर्मरणकालो नियन्तुं शक्यते ।<br>
न च रात्रौ प्रेताः सन्तो ऽहः प्रतीक्षन्ते ।<br>
&ldquo;स यावत्क्षिप्येन्मनस्तावदादित्यं गच्छति&quot;इति श्रुत्यन्तरात् ।<br>
अह्न आपूर्यमाणपक्षमहर्देवतयातिवाहिता आपूर्यमाणपक्षदेवतां प्रतिपद्यन्ते शुक्लपक्षदेवतामित्येतत् ।<br>
आपूर्यमाणपक्षाद्यान्षण्मासानुदङ्ङुत्तरां दिशमादित्यः सवितैति तान्मासान्प्रतिपद्यन्ते शुक्लपक्षदेवतयातिवाहिताःसन्तः ।<br>
मासानिति बहुवचनात्सङ्घचारिण्यः षडुत्तरायणदेवतास्तेभ्यो मासेभ्यः षण्मासदेवताभिरतिवाहिता देवलोकाभिमानिनीं देवतां प्रतिपद्यन्ते ।<br>
देवलोकादादित्यमादित्याद्वैद्युतं विद्युदभिमानिनीं देवतां प्रतिपद्यन्ते ।<br>
विद्युद्देवतां प्राप्तान्ब्रह्मलोकवासी पुरुषो ब्रह्मणा मनसा सृष्टो मानसः कश्चिदेत्याऽगत्य ब्रह्मलोकान्गमयति ।<br>
ब्रह्मलोकानित्यधरोत्तरभूमिभेदेन भिन्ना इति गम्यन्ते ।<br>
बहुवचनप्रयोगात् ।<br>
उपासनतारतम्योपपत्तेश्च ।<br>
ते तेन पुरुषेण गमिताः सन्तस्तेषु ब्रह्मलोकेषु पराः प्रकृष्टाः सन्तः स्वयं परावतः प्रकृष्टाः समाः संवत्सराननेकान्वसन्ति ।<br>
ब्रह्मणो ऽनेकान्कल्पान्वसन्तीत्यर्थः ।<br>
तेषां ब्रह्मलोकं गतानां नास्ति पुनरावृत्तिरस्मिन्संसारे न पुनरागमनमिहेति शाखान्तरपाठात् ।<br>
इहेत्याकृतिमात्रग्रहणमिति चेच्छ्वोभूते पौर्णमासीमिति यद्वत् ।<br>
न, इहेतिविशेषणानर्थक्यात् ।<br>
यदि हि नाऽवर्तन्त एवेहग्रहणमनर्थकमेव स्यात् ।<br>
श्वोभूते पौर्णमासीमित्यत्र पौर्णमास्याः श्वोभूतत्वमनुक्तम्न ज्ञायत इति युक्त विशेषयितुम् ।<br>
न हि तत्र श्वआकृतिः शब्दार्थो विद्यत इति श्वशब्दो विरर्थक एव प्रयुज्यते ।<br>
यत्र तु विशेषणशब्दे प्रयुक्ते ऽन्विष्यमाणे विशेषणफलं चेन्न गम्यते तत्र युक्तो निरर्थकत्वेनोत्स्रष्टुं विशेषणशब्दो न तु सत्यां विशेषणफलावगतौ ।<br>
तस्मादस्मात्कल्पादूर्ध्वमावृत्तिर्गम्यते ॥१५॥</p>
<hr>
<p>स्तर्त् ब्र्हुप् ६,२।१६</p>
<p>अथ ये यज्ञेन दानेन तपसा लोकाञ् जयन्ति ते धूमम् अभिसम्भवन्ति ।<br>
धूमाद् रात्रिम् ।<br>
रात्रेर् अपक्षीयमाणपक्षम् ।<br>
अपक्षीयमाणपक्षाद् यान् षण् मासान् दक्षिणादित्य एति ।<br>
मासेभ्यः पितृलोकम् ।<br>
पितृलोकाच् चन्द्रम् ।<br>
ते चन्द्रं प्राप्यान्नं भवन्ति ।<br>
तांस् तत्र देवा यथा सोमं राजानम् आप्यायस्वापक्षीयस्वेत्य् एवम् एनांस् तत्र भक्षयन्ति ।<br>
तेषां यदा तत् पर्यवैत्य् अथेमम् एवाकाशम् अभिनिष्पद्यन्ते ।<br>
आकाशाद् वायुम् ।<br>
वायोर् वृष्टिम् ।<br>
वृष्टेः पृथिवीम् ।<br>
ते पृथिवीं प्राप्यान्नं भवन्ति ।<br>
ते पुनः पुरुषाग्नौ हूयन्ते ततो योषाग्नौ जायन्ते ।<br>
लोकान् प्रत्युथायिनस् त एवम् एवानुपरिवर्तन्ते ।<br>
अथ य एतौ पन्थानौ न विदुस् ते कीटाः पतङ्गा यद् इदं दन्दशूकम् ॥ ब्र्हुप्_६,२।१६ ॥</p>
<hr>
<p>ब्र्हुप्भ्_६,२।१६ अथ पुनर्ये नैवं विदुरुत्क्रान्त्याद्यग्निहोत्रसम्बन्धपदार्थषट्कस्यैव वेदितारः केवलकर्मिणो यज्ञेनाग्निहोत्रादिना दानेन बहिर्वेदि भिक्षमाणेषु द्रव्यसंविभागलक्षणेन तपसा बहिर्वेद्येव दीक्षादिव्यतिरिक्तेन कृच्छ्रचान्द्रायणादिना लोकाञ्जयन्ति ।<br>
लोकानिति बहुवचनात्तत्रापि फलतारम्यमभिप्रेतम् ।<br>
ते धूममभिसम्भवन्ति ।<br>
उत्तरमार्ग इवेहापि देवता एव धूमादिशब्दवाच्याः ।<br>
धूमदेवतां प्रतिपद्यन्त इत्यर्थः ।<br>
आतिवाहिकत्वं च देवतानां तद्वदेव ।<br>
धूमाद्रात्रिं रात्रिदेवतां ततो ऽपक्षीयमाणपक्षदेवतां ततो यान्षण्मासान्दक्षिणां दिशमादित्य एति तान्मासदेवताविशेषान्प्रतिपद्यन्ते ।<br>
मासेभ्यः पितृलोकं पितृलोकाच्चन्द्रम् ।<br>
ते चन्द्रं प्राप्यान्नं भवन्ति तांस्तत्रान्नभूतान्यथा सोमं राजानमिह यज्ञ ऋत्विज आप्यायस्वापक्षीयस्वेति भक्षयन्त्येवमेनांश्चन्द्रं प्राप्तान्कर्मिणो भृत्यानिव स्वामिनो भक्षयन्त्युपभुञ्जते देवाः आप्यायस्वापक्षीयस्वेति न मन्त्रः किं तर्ह्याप्याय्याऽप्याय्य चमसस्थं भक्षणेनापक्षयं च कृत्वा पुनः पुनर्भक्षयन्तीत्यर्थः ।<br>
एवं देवा अपि सोमलोके लब्धशरीरान्कर्मिण उपकरणभूतान्पुनः पुनर्विश्रामयन्तः कर्मानुरूपं फलं प्रयच्छन्तः ।<br>
तद्धि तेषामाप्यायनं सोमस्याऽप्यायनमिवोपभुञ्जत उपकरणभूतान्देवाः तेषां कर्मिणां यदा यस्मिन्काले तद्यज्ञदानादिलक्षणं सोमलोकप्रापकं कर्म पर्यवैति परिगच्छति परिक्षीयत इत्यर्थः ।<br>
अथ तदेममेव प्रसिद्धमाकाशमभिनिष्पद्यन्ते ।<br>
यास्ताः श्रद्धाशब्दवाच्या द्युलोकाग्नौ हुता आपः सोमाकारपरिणता याभिः सोमलोके कर्मिणामुपभोगाय शरीरमारब्धमम्मयं ताः कर्मक्षयाद्धिमपिण्ड इवाऽतपसम्पर्कात्प्रविलीयन्ते ।<br>
प्रविलीनाः सूक्ष्मा आकाशभूता इव भवन्ति तदिदमुच्यत इममेवाऽकाशमभिनिष्पद्यन्त इति ।<br>
ते पुनरपि कर्मिणस्तच्छरीराः सन्तः पुरोवातादिना इताश्चामुतश्च नीयन्ते ऽन्तरिक्षगास्तदाह-आकाशाद्वायुमिति ।<br>
वायोर्वृष्टिं प्रतिपद्यन्ते ।<br>
तदुक्तम्-पर्जन्याग्नौ सोमं राजानं जुह्वतीति ।<br>
ततो वृष्टिभूता इमां पृथिवीं पतन्ति ।<br>
ते पृथिवीं प्राप्य व्रीहियवाद्यन्नं भवन्ति ।<br>
तदुक्तमस्मिंल्लोके ऽग्नौ वृष्टिं जुह्वति तस्या आहुत्या अन्नं सम्भवतीति ।<br>
ते पुनः पुरुषाग्नौ हूयन्ते ऽन्नभूता रेतःसिचि ।<br>
ततो रेतोभूता योषाग्नौ हूयन्ते ततो जायन्ते लोकं प्रत्युत्थायिनस्ते लोकं प्रत्युत्तिष्ठन्तो ऽग्निहोत्रादिकर्मानुतिष्ठन्ति ।<br>
ततो धूमादिना पुनः पुनः सोमलोकं पुनरिमं लोकमिति ।<br>
त एवं कर्मिणो ऽनुपरिवर्तन्ते घटीयन्त्रवच्चक्रीभूता बम्भ्रमन्तीत्यर्थः ।<br>
उत्तरमार्गाय सद्योमुक्तये वा यावद्ब्रह्म न विदुः ।<br>
इति नु कामयमानः संसरतीत्युक्तम् ।<br>
अथ पुनर्य उत्तरं दक्षिणं चैतौ पन्थानौ न विदुरुत्तरस्य दक्षिणस्य वा पथः प्रतिपत्तये ज्ञानं कर्म वा नानुतिष्ठन्तीत्यर्थः ।<br>
ते किं भवन्तीति ।<br>
उच्यते-ते कीटाः पतङ्गा यदिदं यच्चेदं दन्दशूकं दंशमशकमित्येतद्भवन्ति ।<br>
एवं हीयं संसारगतिः कष्टास्यां निमग्नस्य पुनरुद्धार एव दुर्लभः ।<br>
तथा च श्रुत्यन्तरम्-&ldquo;तानीमानि क्षुद्राण्यसकृदावर्तीनि भूतानि भवन्ति जायस्व म्रियस्व&quot;इति ।<br>
तस्मात्सर्वोत्साहेन यथाशक्ति स्वाभाविककर्मज्ञानहानेन दक्षिणोत्तरमार्गप्रतिपत्तिसाधनं शास्रीयं कर्म ज्ञानं वानुतिष्ठेदिति वाक्यार्थः ।<br>
तथा चोक्तम्&quot;अतो वै खलु दुर्निष्प्रपतरं तस्माज्जुगुप्सेत&quot;इति श्रुत्यन्तरान्मोक्षाय प्रयतेतेत्यर्थः ।<br>
अत्राप्युत्तरमार्गप्रतिपत्तिसाधन एव महान्यत्नः कर्तव्य इति गम्यते ।<br>
एवमेवानुपरिवर्तन्त इत्युक्तत्वात् ।<br>
एवं प्रश्नाः सर्वे निर्णीताः ।<br>
एसौ वै लोक इत्यारभ्य पुरुषः सम्भवतीतिचतुर्थः प्रश्नो यतिथ्यामाहुत्यामित्यादिः प्रथम्येन ।<br>
पञ्चमस्तु द्वितीयत्वेन देवयानस्य वा पथः प्रतिपदं पितृयाणस्य वेति दक्षिणोत्तरमार्गप्रतिपत्तिसाधनकथनेन ।<br>
तेनैव च प्रथमो ऽप्यग्नेराभ्य केचिदर्चिः प्रतिपद्यन्ते केचिद्धूममिति विप्रतिपत्तिः ।<br>
पुनरावृत्तिश्च द्वितीयः प्रश्न आकाशादिक्रमेणेमं लोकमागच्छन्तीति ।<br>
तेनैवासौ लोको न सम्पूर्यते कीटपतङ्गादिप्रतिपत्तेश्च केषाञ्चिदिति तृतीयो ऽपि प्रश्नो निर्णीतः१६ ॥<br>
इति बृहदारण्यकोपनिषदि षष्ठाध्यायस्य द्वितीयं ब्राह्मणम् ॥२॥</p>
<hr>
<p>स्तर्त् ब्र्हुप् ६,३।१</p>
<p>स यः कामयेत &ndash; महत् प्राप्नुयाम् इत्य् उदगयन आपूर्यमाणपक्षस्य पुण्याहे द्वादशाहम् उपसद्व्रती भूत्वौदुम्बरे कंसे चमसे वा सर्वौषधं फलानीति सम्भृत्य परिसमुह्य परिलिप्याग्निम् उपसमाधाय परिस्तीर्यावृताज्यं संस्कृत्य पुंसा नक्षत्रेण मन्थं सन्नीय जुहोति &ndash;<br>
यावन्तो देवास् त्वयि जातवेदस् तिर्यञ्चो घ्नन्ति पुरुषस्य कामान् ।<br>
तेभ्यो ऽहं भागधेयं जुहोमि ते मा तृप्ताः सर्वैः कामैस् तर्पयन्तु स्वाहा ।<br>
या तिरश्ची निपद्यसे ऽहं विधरणी इति ।<br>
तां त्वा घृतस्य धारया यजे संराधनीम् अहं स्वाहा ॥ ब्र्हुप्_६,३।१ ॥</p>
<hr>
<p>ब्र्हुप्भ्_६,३।१ स यः कामयेत ।<br>
ज्ञानकर्मणोर्गतिरुक्ता ।<br>
तत्र ज्ञानं स्वतन्त्रं कर्म तु दैवमानुषवित्तद्वयायत्तं तेन कर्मार्थं वित्तमुपार्जनीयम् ।<br>
तच्चाप्रत्यवायकारिणोपायेनेति तदर्थं मन्थाख्यं कर्माऽरभ्यते महत्त्वप्राप्तये ।<br>
महत्त्वे च सत्यर्थसिद्धं हि वित्तम् ।<br>
तदुच्यते-स यः कामयेत स यो वित्तार्थी कर्मण्यधिकृतो यः कामयेत ।<br>
किम् ।<br>
महन्महत्त्वं प्राप्नुयां महान्स्यामितीत्यर्थः ।<br>
तत्र मन्थकर्मणो विधित्सितस्य कालो ऽभिधीयते-उदगयन आदित्यस्य तत्र सर्वत्र प्राप्तावापूर्यमाणपक्षस्य शुक्लपक्षस्य ।<br>
तत्रापि सर्वत्र प्राप्तौ पुण्याहे ऽनुकूल आत्मनः कर्मसिद्धिकर इत्यर्थः ।<br>
द्वादशाहं यस्मिन्पुण्ये ऽनुकूले कर्म चिकीर्षति ततः प्राक्पुण्याहमेवाऽरभ्य द्वादशाहमुपसद्व्रती ।<br>
उपसत्सु व्रतमुपसदः प्रसिद्धा ज्योतिष्टोमे ।<br>
तत्र च स्तनोपचयापचयद्वारेण पयोभक्षणं तद्व्रतम् ।<br>
अत्र च तत्कर्मानुपसंहारात्केवलमितिकर्तव्यताशून्यं पयोभक्षणमात्रमुपादीयते ।<br>
ननूपसदो व्रतमिति यदा विग्रहस्तदा सर्वमितिकर्तव्यतारूपं ग्राह्यं भवति तत्कस्मान्न परिगृह्यत इति ।<br>
उच्यते-स्मार्तत्वात्कर्मणः ।<br>
स्मार्तं हीदं मन्थकर्म ।<br>
ननु श्रुतिविहितं सत्कथं स्मार्तं भवितुमर्हति ।<br>
स्मृत्यनुवादिनीहि श्रुतिरियम् ।<br>
श्रौतत्वे हि प्रकृतिविकारभावस्ततश्च प्राकृतधर्मग्राहित्वं विकारकर्मणो न त्विह श्रौतत्वम् ।<br>
अत एव चाऽवसथ्याग्नावेतत्कर्म विधीयते ।<br>
सर्वा चाऽवृत्स्मार्तैवेति ।<br>
उपसद्व्रती भूत्वा पयोव्रती सन्नीत्यर्थः ।<br>
औदुम्बर उदुम्बरवृक्षमये कंसे चमसे वा तस्यैव विशेषणं कंसाकारे चमसाकारे वौदुम्बर एव ।<br>
आकारे तु विकल्पो नौदुम्बरत्वे ।<br>
एत्र सर्वौषधं सर्वासामोषधीनां समूहं यथासम्भवं यथाशक्ति च सर्वा ओषधीः समाहृत्य तत्र ग्राम्याणां तु दश नियमेन ग्राह्या व्रीहियवाद्या वक्ष्यमाणाः ।<br>
अधिकग्रहणे तु न दोषः ।<br>
ग्राम्याणां फलानि च यथासम्भवं यथाशक्ति च ।<br>
इतिशब्दः समस्तसम्भारोपचयप्रदर्शनार्थः ।<br>
अन्यदपि यत्सम्भरणीयं तत्सर्वं सम्भृत्येत्यर्थः ।<br>
क्रमस्तत्र गृह्योक्तो द्रष्टव्यः ।<br>
परिसमूहनपरिलेपने भूमिसंस्कारः ।<br>
अग्निमुपसमाधायेति वचनादावसथ्ये ऽग्नाविति गम्यते ।<br>
एकवचनादुपसमाधानश्रवणाच्च ।<br>
विद्यमानस्यैवोपसमाधानम् ।<br>
परिस्तीर्य दर्भानावृता स्मार्तत्वात्कर्मणः स्थालीपाकावृत्परिगृह्यते ।<br>
तयाऽज्यं संस्कृत्य पुंसा नक्षत्रेण पुन्नाम्ना नक्षत्रेण पुण्याहसंयुक्तेन मन्थं सर्वौषधफलपिष्टं तत्रौदुम्बरे चमसे दधनि मधुनि घृते चोपसिच्यैकयोपमन्थन्योपमम्मथ्य सन्नीय मध्ये संस्थाप्यौदुम्बरेण स्रुवेणाऽवापस्थान आज्यस्य जुहोत्येतैर्मन्त्रैर्यावन्तो देवा इत्याद्यैः ॥१॥</p>
<hr>
<p>स्तर्त् ब्र्हुप् ६,३।२-३</p>
<p>ज्येष्ठाय स्वाहा श्रेष्ठाय स्वाहेत्य् अग्नौ हुत्वा मन्थे संस्रवम् अवनयति ।<br>
प्राणाय स्वाहा वसिष्ठायै स्वाहेत्य् अग्नौ हुत्वा मन्थे संस्रवम् अवनयति ।<br>
वाचे स्वाहा प्रतिष्ठायै स्वाहेत्य् अग्नौ हुत्वा मन्थे संस्रवम् अवनयति ।<br>
चक्षुषे स्वाहा सम्पदे स्वाहेत्य् अग्नौ हुत्वा मन्थे संस्रवम् अवनयति ।<br>
श्रोत्राय स्वाहायतनाय स्वाहेत्य् अग्नौ हुत्वा मन्थे संस्रवम् अवनयति ।<br>
मनसे स्वाहा प्रजात्यै स्वाहेत्य् अग्नौ हुत्वा मन्थे संस्रवम् अवनयति ।<br>
रेतसे स्वाहेत्य् अग्नौ हुत्वा मन्थे संस्रवम् अवनयति ॥ ब्र्हुप्_६,३।२ ॥</p>
<p>अग्नये स्वाहेत्य् अग्नौ हुत्वा मन्थे संस्रवम् अवनयति ।<br>
सोमाय स्वाहेत्य् अग्नौ हुत्वा मन्थे संस्रवम् अवनयति ।<br>
भूः स्वाहेत्य् अग्नौ हुत्वा मन्थे संस्रवम् अवनयति ।<br>
भुवः स्वाहेत्य् अग्नौ हुत्वा मन्थे संस्रवम् अवनयति ।<br>
स्वः स्वाहेत्य् अग्नौ हुत्वा मन्थे संस्रवम् अवनयति ।<br>
भूर् भुवः स्वः स्वाहेत्य् अग्नौ हुत्वा मन्थे संस्रवम् अवनयति ।<br>
ब्रह्मणे स्वाहेत्य् अग्नौ हुत्वा मन्थे संस्रवम् अवनयति ।<br>
क्षत्राय स्वाहेत्य् अग्नौ हुत्वा मन्थे संस्रवम् अवनयति ।<br>
भूताय स्वाहेत्य् अग्नौ हुत्वा मन्थे संस्रवम् अवनयति ।<br>
भविष्यते स्वाहेत्य् अग्नौ हुत्वा मन्थे संस्रवम् अवनयति ।<br>
विश्वाय स्वाहेत्य् अग्नौ हुत्वा मन्थे संस्रवम् अवनयति ।<br>
सर्वाय स्वाहेत्य् अग्नौ हुत्वा मन्थे संस्रवम् अवनयति ।<br>
प्रजापतये स्वाहेत्य् अग्नौ हुत्वा मन्थे संस्रवम् अवनयति ॥ ब्र्हुप्_६,३।३ ॥</p>
<hr>
<p>ब्र्हुप्भ्_६,३।२-३ ज्येष्ठाय स्वाहा श्रेष्ठाय स्वाहेत्यारभ्य द्वे द्वे आहुती हुत्वा मन्थे संस्रवमवनयति ।<br>
स्रुवावलेपनमाज्यं मन्थे संस्रावयति ।<br>
एतस्मादेव ज्येष्ठाय श्रेष्ठायेत्यादिप्राणलिङ्गाज्ज्येष्ठश्रेष्ठादिप्राणविद एवास्मिन्कर्मण्यधिकारः ।<br>
रेतस इत्यारम्भैकैकामाहुतिं हुत्वा मन्थे संस्रवमवनयत्यपरयोपमन्थन्या पुनर्मथ्नाति ॥२-३ ॥</p>
<hr>
<p>स्तर्त् ब्र्हुप् ६,३।४</p>
<p>अथैनम् अभिमृशति &ndash; भ्रमद् असि ।<br>
ज्वलद् असि ।<br>
पूर्णम् असि ।<br>
प्रस्तब्धम् असि ।<br>
एकसभम् असि ।<br>
हिङ्कृतम् असि ।<br>
हिङ्क्रियमानम् असि ।<br>
उद्गीथम् असि ।<br>
उद्गीयमानम् असि ।<br>
श्रावितम् असि ।<br>
प्रत्याश्रावितम् असि ।<br>
आर्द्रे सन्दीप्तम् असि ।<br>
विभूर् असि ।<br>
प्रभूर् असि ।<br>
अन्नम् असि ।<br>
ज्योतिर् असि ।<br>
निधनम् असि ।<br>
संवर्गो ऽसीति ॥ ब्र्हुप्_६,३।४ ॥</p>
<hr>
<p>ब्र्हुप्भ्_६,३।४ अथैनमभिमृशति भ्रमदसीत्यनेन मन्त्रेण ॥४॥</p>
<hr>
<p>स्तर्त् ब्र्हुप् ६,३।५</p>
<p>अथैनम् उद्यच्छत्य् आमंस्य् आमं हि ते महि ।<br>
स हि राजेशानो ऽधिपतिः ।<br>
स मां राजेशनो ऽधिपतिं करोत्व् इति ॥ ब्र्हुप्_६,३।५ ॥</p>
<hr>
<p>ब्र्हुप्भ्_६,३।५ अथैनमुच्छति सह पात्रेण हस्ते गृह्णात्यामंस्यामंहि ते महीत्यनेन ॥५॥</p>
<hr>
<p>स्तर्त् ब्र्हुप् ६,३।६</p>
<p>अथैनम् आचामति &ndash;<br>
तत् सवितुर् वरेण्यम् ।<br>
मधु वाता ऋतायते मधु क्षरन्ति सिन्धवः ।<br>
माध्वीर् नः सन्त्व् ओषधीः ।<br>
भूः स्वाहा ।<br>
भर्गो देवस्य धीमहि<br>
मधु नक्तम् उतोषसो मधुमत् पार्थिवं रजः ।<br>
मधु द्यौर् अस्तु नः पिता ।<br>
भुवः स्वाहा ।<br>
धियो यो नः प्रचोदयात् ।<br>
मधुमान् नो वनस्पतिर् मधुमां अस्तु सूर्यः ।<br>
माध्वीर् गवो भवन्तु नः ।<br>
स्वः स्वाहा ।<br>
सर्वां च सावित्रीम् अन्वाह ।<br>
सर्वाश् च मधुमतीर् अहम् एवेदं सर्वं भूयासं भूर् भुवः स्वः स्वाहेति अन्तत आचम्य पाणी प्रक्षाल्य जघनेनाग्निं प्राक्शिराः संविशति ।<br>
प्रातर् आदित्यम् उपतिष्ठते ।<br>
दिशाम् एकपुण्डरीकम् असि ।<br>
अहं मनुष्याणाम् एकपुण्डरीकं भूयासम् इति ।<br>
यथेतम् एत्य जघनेनाग्निम् आसीनो वंशं जपति ॥ ब्र्हुप्_६,३।६ ॥</p>
<hr>
<p>ब्र्हुप्भ्_६,३।६ अथैनमाचामति भक्षयति गायत्र्याः प्रथमपादेन मधुमत्यैकया व्याहृत्या च प्रथमया प्रथमग्रासमाचामति ।<br>
तथा गायत्रीद्वितीयपादेन मधुमत्या द्वितीयया द्वितीय या च व्यहृत्या द्वितीयं ग्रासम् ।<br>
तथा तृतीयेन गायत्रीपादेन तृतीयया मधुमत्या तृतीयया च व्याहृत्या तृतीयं ग्रासम् ।<br>
सर्वां सावित्रीं सर्वाश्च मधुमतीरुक्त्वाहमेवेदं सर्वं भूयासमिति चान्ते भूर्भवः स्वः स्वाहेति समस्तं भश्रयति ।<br>
यथा चतुर्भिर्ग्रासैस्तद्द्रव्यं सर्वं परिसमाप्यते तथा पूर्वमेव निरुप्येत् ।<br>
यत्पात्रावलिप्तं तत्पात्रं सर्वं निर्णिज्य तूष्णीं पिवेत् ।<br>
पाणी प्रक्षाल्याप आचम्य जघनेनाग्निं पश्चादग्नेः प्राक्शिराः संविशति ।<br>
प्रातः सन्ध्यामुपास्याऽदित्यमुपतिष्ठते दिशामेकपुण्डरीकमित्यनेन मन्त्रेण ।<br>
यथेतं यथागतमेत्याऽगत्य जघनेनाग्निमासीनो वंशं जपति ॥६॥</p>
<hr>
<p>स्तर्त् ब्र्हुप् ६,३।७-१२</p>
<p>तं हैतम् उद्दालक आरुणिर् वाजसनेयाय याज्ञवल्क्यायान्तेवासिन उक्त्वोवाच &ndash; अपि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ॥ ब्र्हुप्_६,३।७ ॥</p>
<p>एतम् उ हैव वाजसनेयो याज्नवल्क्यो मधुकाय पैङ्ग्यायान्तेवासिन उक्त्वोवाच &ndash; अपि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ॥ ब्र्हुप्_६,३।८ ॥</p>
<p>एतम् उ हैव मधुकः पैङ्ग्यश् चूलाय भागवित्तये ऽन्तेवासिन उक्त्वोवाच &ndash; अपि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ॥ ब्र्हुप्_६,३।९ ॥</p>
<p>एतम् उ हैव चूलो भागवित्तिर् जानकय आयःस्थूणायान्तेवासिन उक्त्वोवाच &ndash; अपि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ॥ ब्र्हुप्_६,३।१० ॥</p>
<p>एतम् उ हैव जानकिर् आयस्थूणः सत्यकामाय जाबालायान्तेवासिन उक्त्वोवाच &ndash; अपि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ॥ ब्र्हुप्_६,३।११ ॥</p>
<p>एतम् उ हैव सत्यकामो जाबालो ऽन्तेवासिभ्य उक्त्वोव &ndash; अचापि य एनं शुष्के स्थाणौ निषिञ्चेज् जायेरञ् छाखाः प्ररोहेयुः पलाशानीति ।<br>
तम् एतं नापुत्राय वानन्तेवासिने वा ब्रूयात् ॥ ब्र्हुप्_६,३।१२ ॥</p>
<hr>
<p>ब्र्हुप्भ्_६,३।७-१२ तं हैतमुद्दालक इत्यादि सत्यकामो जाबालो ऽन्तेवासिभ्य उक्त्वोवाचापि य एनं शुष्के स्थाणौ निषिञ्चेज्जायेरन्नेवास्मिञ्शाखाः प्ररोहेयुः पलाशानीत्येवमन्तमेनं मन्थमुद्दालकात्प्रभृत्येकैकाचार्यक्रमागतं सत्यकाम आचार्यो बहुभ्यो ऽन्तेवासिभ्य उक्त्वोवाच ।<br>
किमन्यदुवाचेत्युच्यते-अपि य एनं शुष्के स्थाणौ गतप्राणे ऽप्येनं मन्थं भक्षणाय संस्कृतं निषिञ्चेत्प्रक्षिपेज्जायेरन्नुत्पद्येरन्नेवास्मिन्स्थाणौ शाखा अवयवा वृक्षस्य प्ररोहेयुश्च पलाशानि पर्णानि यथा जीवतः स्थाणोः किमुतानेन कर्मणा कामः सिध्येदिति ।<br>
ध्रुवफलमिदं कर्मेति कर्मस्तुत्यर्थमेतत् ।<br>
विद्याधिगमे ष्टतीर्थानि तेषामिह सप्राणदर्शनस्य मन्थविज्ञानस्याधिगमे द्वे एव तीर्थे अनुज्ञायेते पुत्रश्चान्तेवासी च ॥८-१२ ॥</p>
<hr>
<p>स्तर्त् ब्र्हुप् ६,३।१३</p>
<p>चतुरौदुम्बरो भवति ।<br>
औदुम्बरः स्रुव औदुम्बरश् चमस औदुम्बर इध्म औदुम्बर्या उपमन्थन्यौ ।<br>
दश ग्राम्याणि धान्यानि भवन्ति ।<br>
व्रीहियवास् तिलमाषा अणुप्रियङ्गवो गोधूमाश् च मसूराश् च खल्वाश् च खलकुलाश् च ।<br>
तान् पिष्टान् दधनि मधुनि घृत उपसिञ्चति ।<br>
आज्यस्य जुहोति ॥ ब्र्हुप्_६,३।१३ ॥</p>
<hr>
<p>ब्र्हुप्भ्_६,३।१३ चतुरौदुम्बरो भवतीति व्याख्यातम् ।<br>
दश ग्राम्याणि भवन्ति ग्राम्याणां तु धान्यानां दश नियमेन ग्राह्या इत्यवोचाम ।<br>
के त इति निर्दिश्यन्ते-व्रीहियवास्तिलमाषा अणुप्रियङ्गवो ऽणवश्चाणुशब्दवाच्याः क्वचिद्देशे ।<br>
प्रियङ्गवः प्रसिद्धाः कङ्गुशब्देन ।<br>
खल्वा निष्पावा वल्लशब्दवाच्या लोके खलकुलाः कुलत्थाः ।<br>
एतद्व्यतिरेकेण यथाशक्ति सर्वौषधयो ग्राह्याः फलानि चेत्यवोचामायाज्ञिकानि वर्जयित्वा ॥१३॥</p>
<p>इति बृहदारण्यकोपनिषदि षष्ठाध्यायस्य तृतीयं ब्राह्मणम् ॥२॥</p>
<hr>
<p>स्तर्त् ब्र्हुप् ६,४।१</p>
<p>एषां वै भूतानां पृथिवी रसः ।<br>
पृथिव्या आपः ।<br>
अपाम् ओषधयः ।<br>
ओषधीनां पुष्पाणि ।<br>
पुष्पाणां फलानि ।<br>
फलानां पुरुषः ।<br>
पुरुषस्य रेतः ॥ ब्र्हुप्_६,४।१ ॥</p>
<hr>
<p>ब्र्हुप्भ्_६,४।१&quot;सर्वेभ्यो ऽङ्गेभ्यस्तेजः सम्भूतम्&quot;इति श्रुत्यन्तरात् ॥१॥</p>
<hr>
<p>स्तर्त् ब्र्हुप् ६,४।२</p>
<p>स ह प्रजापतिर् ईक्षां चक्रे &ndash; हन्तास्मै प्रतिष्ठां कल्पयानीति स स्त्रियं ससृजे ।<br>
तां सृष्ट्वाध उपास्त ।<br>
तस्मात् स्त्रियम् अध उपासीत ।<br>
स एतं प्राञ्चं ग्रावाणम् आत्मन एव समुदपारयत् ।<br>
तेनैनाम् अभ्यसृजत ॥ ब्र्हुप्_६,४।२ ॥</p>
<hr>
<p>ब्र्हुप्भ्_६,४।२ यत एवं सर्वभूतानां सारतममेतद्रेतो ऽतः का नु खल्वस्य योग्या प्रतिष्ठेति स ह स्रष्टा प्रजापतिरीक्षाञ्चके ।<br>
ईक्षां कृत्वा स स्रियं ससृजे ।<br>
तां च सृष्ट्वाध उपास्त मैथुनाख्यं कर्माधौपासनं नाम कृतवान् ।<br>
तस्मात्स्रियमध उपासीत श्रेष्ठानुश्रयणा हि प्रजाः ।<br>
अत्र वाजपेयसामान्यकॢप्तिमाह-स एतं प्राञ्चं प्रकृष्टगतियुक्तमात्मनो ग्रावाणं सोमाभिषवोपलस्थानीयं काठिन्यसामान्यात्प्रजननेन्द्रियमुदपारयदुत्पूरितवान्स्रीव्यञ्जनं प्रति तेनैनां स्रियमभ्यसृजदभिसंसर्गं कृतवान् ॥२॥</p>
<hr>
<p>स्तर्त् ब्र्हुप् ६,४।३</p>
<p>तस्या वेदिर् उपस्थः ।<br>
लोमानि बर्हिश् ।<br>
चर्माधिषवणे ।<br>
समिद्धो मध्यतस् तौ मुष्कौ ।<br>
स यावान् ह वै वाजपेयेन यजमनस्य लोको भवति तावान् अस्य लोको भवति ।<br>
य एवं विद्वान् अधोपहासं चरत्य् आसां स्त्रीणां सुकृतं वृङ्क्ते ।<br>
अथ य इदम् अविद्वान् अधोपहासं चरत्य् आस्य स्त्रियः सुकृतं वृञ्जते ॥ ब्र्हुप्_६,४।३ ॥</p>
<hr>
<p>ब्र्हुप्भ्_६,४।३ एतद्ध स्म वै तद्विद्वानुद्दालक आरुणिराहाधोपहासाख्यं मैथुनकर्म वाजपेयसम्पन्नं विद्वानित्यर्थः ।<br>
तथा नाको मौद्गल्यः कुमारहारितश्च ।<br>
किं त आहुरित्युज्यते-बहवो मर्या मरणधर्मिणो मनुष्या ब्राह्मणा अयनं येषां ते ब्रह्मणायना ब्रह्मबन्धवो जातिमात्रोपजीविन इत्येतत् ।<br>
निरिन्द्रिया विश्लिष्टेन्द्रिया विसुकृतो विगतसुकृतकर्माणो ऽविद्वांसौ मैथुनकर्मासक्ता इत्यर्थः ।<br>
ते किमस्माल्लोकात्प्रयन्ति परलोकात्परिभ्रष्टा इति मैथुनकर्मणो ऽत्यन्तपापहेतुत्वं दर्शयति-य इदमविद्वांसो ऽधोपहासं चरन्तीति ।<br>
श्रीमन्थं कृत्वा पत्न्या ऋतुकालं ब्रह्मचर्येण प्रतीक्षते यदीद रतः स्कन्दति बहु वाल्पं वा सुप्तस्य वा जाग्रतो वा रागप्राबल्यात् ॥४॥</p>
<hr>
<p>स्तर्त् ब्र्हुप् ६,४।४</p>
<p>एतद् ध स्म वै तद् विद्वान् उद्दालक आरुनिर् आह ।<br>
एतद् ध स्म वै तद् विद्वान् नाको मौद्गल्य आह ।<br>
एतद् ध स्म वै तद् विद्वान् कुमारहारित आह &ndash; बहवो मर्या ब्राह्मनायना निरिन्द्रिया विसुकृतो ऽस्माल् लोकात् प्रयन्ति य इदम् अविद्वांसो ऽधोपहासं चरन्तीति ।<br>
बहु वा इदं सुप्तस्य वा जाग्रतो वा रेतः स्कन्दति ॥ ब्र्हुप्_६,४।४ ॥</p>
<hr>
<p>ब्र्हुप्भ्_६,४।४ एतद्ध स्म वै तद्विद्वानुद्दालक आरुणिराहाधोपहासाख्यं मैथुनकर्म वाजपेयसम्पन्नं विद्वानित्यर्थः ।<br>
तथा नाको मौद्गाल्य- कुमारहारितश्च ।<br>
किं त आहुरित्युच्यते-बहवो मर्या मरणधर्मिणो मनुष्या ब्राह्मणा अयनं येषां ते ब्राह्मणायना ब्रह्मबन्धवो जातिमात्रोपजीविन इत्येतत् ।<br>
निरिन्द्रिया विशिलष्टेन्द्रिया विसुकृतो विगतसुकृतकर्माणो ऽविद्वांसौ मैथुनकर्मासक्ता इत्यर्थः ।<br>
ते किमस्माल्लोकात्प्रयन्ति परलोकात्परिभ्रष्टा इति मैथुनकर्मणो ऽत्यन्तपापहेतुत्वं दर्शयति-य इदमविद्वांसो ऽधोपहासं चरन्तीति ।<br>
श्रीमन्थं कृत्वा पत्न्या श्रतुकालं ब्रह्मचर्येण प्रतीक्षते यदीद रतः स्कन्दति बहु वाल्पं वा सुप्तस्य वा जाग्रतो वा रागप्राबल्यात् ॥४॥</p>
<hr>
<p>स्तर्त् ब्र्हुप् ६,४।५</p>
<p>तद् अभिमृशेद् अनु वा मन्त्रयेत &ndash; यन् मे ऽद्य रेतः पृथिवीम् अस्कान्त्सीद् यद् ओषधीर् अप्य् असरद् यद् अपः ।<br>
इदम् अहं तद् रेत आददे ।<br>
पुनर् माम् ऐतु इन्द्रियं पुनस् तेजः पुनर् भगः ।<br>
पुनर् अग्निर् धिष्ण्या यथास्थानं कल्पन्ताम् ।<br>
इत्य् अनामिकाङ्गुष्ठाभ्याम् आदायान्तरेण स्तनौ वा भ्रुवौ वा निमृज्यात् ॥ ब्र्हुप्_६,४।५ ॥</p>
<hr>
<p>ब्र्हुप्भ्_६,४।५ तदभिमृशेदनुमन्त्रयेत वानुजपेदित्यर्थः ।<br>
यदाभिमृशति तदानामिकाङ्गुष्ठाभ्यां तद्रेत आददे इत्येवमन्तेन मन्त्रेण पुनर्मामित्येतेननिमृज्यादन्तरेण मध्ये भ्रुवौ भ्रुवेर्वा स्तनौ स्तनयोर्वा ॥५॥</p>
<hr>
<p>स्तर्त् ब्र्हुप् ६,४।६</p>
<p>अथ यद्य् उदक आत्मानं पश्येत् तद् अभिमन्त्रयेत &ndash; मयि तेज इन्द्रियं यशो द्रविणं सुकृतम् इति ।<br>
श्रीर् ह वा एषा स्त्रीणां यन् मलोद्वासाः ।<br>
तस्मान् मलोद्वाससं यशस्विनीम् अभिक्रम्योपमन्त्रयेत ॥ ब्र्हुप्_६,४।६ ॥</p>
<hr>
<p>ब्र्हुप्भ्_६,४।६ अथ यदि कदाचिदुदक आत्मानमात्मच्छायां पश्येत्तत्राप्यत्रिमन्त्रयेतानेन मन्त्रेण-मयि तेज इति ।<br>
श्रीर्ह वा एषा पत्ना स्रीणां मध्ये यद्यस्मान्मलोद्वासा उद्गतमलवद्वासास्तस्मात्तां मलोद्वाससं यशस्विनीं श्रीमतीमभिक्रम्याभिगत्योपमन्त्रयेतेदमद्याऽवाभ्यां कार्यं यत्पुत्रोत्पादनमिति त्रिरात्रान्त आप्लुताम् ॥६॥</p>
<hr>
<p>स्तर्त् ब्र्हुप् ६,४।७</p>
<p>सा चेद् अस्मै न दद्यात् कामम् एनाम् अवक्रिणीयात् ।<br>
सा चेद् अस्मै नैव दद्यात् कामम् एनां यष्ट्या वा पाणिना वोपहत्यातिक्रामेत् ।<br>
इन्द्रियेन ते यशसा यश आदद इति ।<br>
अयशा एव भवति ॥ ब्र्हुप्_६,४।७ ॥</p>
<hr>
<p>ब्र्हुप्भ्_६,४।७ सा चेदस्मै न दद्यान्मैथुनं कर्तुं यत्पुत्रोत्पादनमिति त्रिरात्रान्त ज्ञापयेत् ।<br>
तथापि सा नैव दद्यात्काममेनां यष्ट्या वा पाणिना वोपहत्यातिक्रामेन्मैथुनाय ।<br>
शाप्स्यामि त्वां दुर्भगां करिष्यामीति प्रख्याप्य तामनेन मन्त्रेणोपगच्छेदिन्द्रियेण ते यशसा यश आदद इति ।<br>
सा तस्मात्तदभिशापाद्वन्ध्या दुर्भगेति ख्यातायशा एव भवति ॥७॥</p>
<hr>
<p>स्तर्त् ब्र्हुप् ६,४।८</p>
<p>सा चेद् अस्मै दद्याद् इन्द्रियेण ते यशसा यश आदधामीति ।<br>
यशस्विनाव् एव भवतः ॥ ब्र्हुप्_६,४।८ ॥</p>
<hr>
<p>ब्र्हुप्भ्_६,४।८ सा चेदस्मै दद्यादनुगुणैव स्याद्भर्तुस्तदानेन मन्त्रेणोपगच्छेन्द्रियेण ते यशसा यश आदधामीति तदा यशस्विनावेवोभावपि भवतः ॥८॥</p>
<hr>
<p>स्तर्त् ब्र्हुप् ६,४।९</p>
<p>स याम् इच्छेत् &ndash; कामयेत मेति तस्याम् अर्थं निष्ठाय मुखेन मुखं सन्धायोपस्थम् अस्या अभिमृश्य जपेत् &ndash;<br>
अङ्गाद् अङ्गात् सम्भवसि हृदयाद् अधिजायसे ।<br>
स त्वम् अङ्गकषायो ऽसि दिग्धविद्धाम् इव मादयेमाम् अमूं मयीति ॥ ब्र्हुप्_६,४।९ ॥</p>
<hr>
<p>ब्र्हुप्भ्_६,४।९ स यां स्वभार्यामिच्छेदियं मां कामयेतेति तस्यामर्थं प्रजननेन्द्रियं निष्ठाय निक्षिप्य मुखेन मुखं सन्धायोपस्थमस्या अभिमृश्य जपेदिमं मन्त्रमङ्गादङ्गादिति ॥९॥</p>
<hr>
<p>स्तर्त् ब्र्हुप् ६,४।१०</p>
<p>अथ याम् इच्छेन् न गर्भं दधीतेति तस्याम् अर्थं निष्ठाय मुखेन मुखं सन्धायाभिप्राण्यापान्यात् ।<br>
इन्द्रियेण ते रेतसा रेत आदद इति ।<br>
अरेता एव भवति ॥ ब्र्हुप्_६,४।१० ॥</p>
<hr>
<p>ब्र्हुप्भ्_६,४।१० अथ यामिच्छेन्न गर्भं दधीत न धारयेद्गर्भिणी मा भूदिति तस्यामर्थमिति पूर्ववत् ।<br>
अभिप्राण्याभिप्राणनं प्रथमं कृत्वा पश्चादपान्यादिन्द्रियेण ते रेतसा रेत आदद इत्यनेन मन्त्रेणारेता एव भवति न गर्भिणी भवतीत्यर्थः ॥१०॥</p>
<hr>
<p>स्तर्त् ब्र्हुप् ६,४।११</p>
<p>अथ याम् इच्छेद् दधीतेति तस्याम् अर्थं निष्ठाय मुखेन मुखं सन्धायापान्याभिप्राण्यात् ।<br>
इन्द्रियेण ते रेतसा रेत आदधामीति ।<br>
गर्भिण्य् एव भवति ॥ ब्र्हुप्_६,४।११ ॥</p>
<hr>
<p>ब्र्हुप्भ्_६,४।११ अथ यामिच्छेद्दधीत गर्भमिति तस्यामर्थमित्यादि पूर्ववत् ।<br>
पूर्वविपर्ययेणापान्याभिप्राण्यादिन्द्रियेण ते रेतसा रेत आदधामीति गर्भिण्येव भवति ॥११॥</p>
<hr>
<p>स्तर्त् ब्र्हुप् ६,४।१२</p>
<p>अथ यस्य जायायै जारः स्यात् तं चेद् द्विष्याद् आमपात्रे ऽग्निम् उपसमाधाय प्रतिलोमं शरबर्हिः स्तीर्त्वा तस्मिन्न् एताः शरभृष्टीः प्रतिलोमाः सर्पिषाक्ता जुहुयात् ।<br>
मम समिद्धे ऽहौषीः ।<br>
प्राणापानौ त आददे ऽसाव् इति ।<br>
मम समिद्धे ऽहौषीः ।<br>
पुत्रपशूंस् त आददे ऽसाव् इति ।<br>
मम समिद्धे ऽहौषीः ।<br>
इष्टासुकृते त आददे ऽसाव् इति ।<br>
मम समिद्धे ऽहौषीः ।<br>
अशापराकाशौ त आददे ऽसाव् इति ।<br>
स वा एष निरिन्द्रियो विसुकृतो ऽस्माल् लोकाद् प्रैति यम् एवंविद् ब्राह्मणः शपति ।<br>
तस्माद् एवंवित्श्रोत्रियस्य दारेण नोपहासम् इच्छेत् ।<br>
उत ह्य् एवंवित् परो भवति ॥ ब्र्हुप्_६,४।१२ ॥</p>
<hr>
<p>ब्र्हुप्भ्_६,४।१२ अथ पुनर्यस्य जायायै जार उपपतिः स्यात्तं चेद्द्विष्यादभिचरिष्याम्येनमिति मन्येत तस्येदं कर्म ।<br>
आमपात्रे ऽग्निमुपसमाधाय सर्वं प्रतिलोमं कुर्यात्तस्मिन्नग्नावेताः शरभृष्टीः शरेषीकाः प्रतिलोमाः सर्पिषाक्ता घृताभ्यक्ता जुहुयान्मम समिद्धे ऽहौषीरित्याद्या आहुतीरन्ते सर्वासामसाविति नामग्रहणं प्रत्येकम् ।<br>
स एष एवंविद्या ब्राह्मणः शपति स विसुकृतो विगतपुण्यकर्मा प्रैति ।<br>
तस्मादेवंविच्छ्रोत्रिस्य दारेण नोपहासमिच्छेन्नर्मापि न कुर्यात्किमुताधोपहासं हि यस्मादेवंविदपि तावत्परो भवति शत्रुर्भवतीत्यर्थः ॥१२॥</p>
<hr>
<p>स्तर्त् ब्र्हुप् ६,४।१३</p>
<p>अथ यस्य जायाम् आर्तवं विन्देत् त्र्यहं कंसे न पिबेत् ।<br>
अहतवासाः ।<br>
नैनां वृषलो न वृषल्य् अपहन्यात् ।<br>
त्रिरात्रान्त आप्लुत्य व्रीहीन् अवघातयेत् ॥ ब्र्हुप्_६,४।१३ ॥</p>
<hr>
<p>ब्र्हुप्भ्_६,४।१३ अथ यस्य जायामार्तवं विन्देदृतुभावं प्राप्नुयादित्येवमादिग्रन्थः श्रीर्ह वा एषा स्रीणामित्यतः पूर्वं द्रष्टव्यः सामर्थ्यात् ।<br>
त्र्यहं कंसेन पिबेदहतवासाश्च स्यात् ।<br>
नैनां स्नातामस्नातां च वृषलो वृषली वा नोपहन्यान्नोपस्पृशेत् ।<br>
त्रिरात्रान्ते त्रिरात्रव्रतसमाप्तावाप्लुत्य स्नात्वाहतवासा स्यादिति व्यवहितेन सम्बन्धः ।<br>
तामाप्लुतां व्रीहीनवघातयेद्व्रीह्यवघाताय तामेव विनियुञ्ज्यात् ॥१३॥</p>
<hr>
<p>स्तर्त् ब्र्हुप् ६,४।१४</p>
<p>स य इच्छेत् &ndash; पुत्रो मे शुक्लो जायेत वेदम् अनुब्रुवीत सर्वम् आयुर् इयाद् इति क्षीरौदनं पाचयित्वा सर्पिष्मन्तम् अश्नीयाताम् ।<br>
ईश्वरौ जनयितवै ॥ ब्र्हुप्_६,४।१४ ॥</p>
<hr>
<p>ब्र्हुप्भ्_६,४।१४ स य इच्छेत्पुत्रो मे शुक्लो वर्णतो जायेत वेदमेकमनुब्रुवीत सर्वमायुरियाद्वर्षशतं क्षीरौदनं पाचयित्वा सर्पिष्मन्तमश्नीयातामाश्वरौ समर्थौ जनयितवै जनयितुम् ॥१४॥</p>
<hr>
<p>स्तर्त् ब्र्हुप् ६,४।१५</p>
<p>अथ य इच्छेत् &ndash; पुत्रो मे कपिलः पिङ्गलो जायेत द्वौ वेदाव् अनुब्रुवीत सर्वम् आयुर् इयाद् इति दध्योदनं पाचयित्वा सर्पिष्मन्तम् अश्नीयाताम् ।<br>
ईश्वरौ जनयितवै ॥ ब्र्हुप्_६,४।१५ ॥</p>
<hr>
<p>ब्र्हुप्भ्_६,४।१५ दध्योदनं दध्ना चरुं पाचयित्वा द्विदेवं चेदिच्छति पुत्रं तदैवमशननियमः ॥१५॥</p>
<hr>
<p>स्तर्त् ब्र्हुप् ६,४।१६</p>
<p>अथ य इच्छेत् &ndash; पुत्रो मे श्यामो लोहिताक्षो जायेत त्रीन् वेदान् अनुब्रुवीत सर्वम् आयुर् इयाद् इति उदौदनं पाचयित्वा सर्पिष्मन्तम् अश्नीयाताम् ।<br>
ईश्वरौ जनयितवै ॥ ब्र्हुप्_६,४।१६ ॥</p>
<hr>
<p>ब्र्हुप्भ्_६,४।१६ केवलमेव स्वाभाविकमोदनम् ।<br>
उदग्रहणमन्यप्रसङ्गनिवृत्त्यथम् ॥१६॥</p>
<hr>
<p>स्तर्त् ब्र्हुप् ६,४।१७</p>
<p>अथ य इच्छेद् &ndash; दुहिता मे पण्डिता जायेत सर्वम् आयुर् इयाद् इति तिलौदनं पाचयित्वा सर्पिष्मन्तम् अश्नीयाताम् ।<br>
ईश्वरौ जनयितवै ॥ ब्र्हुप्_६,४।१७ ॥</p>
<hr>
<p>ब्र्हुप्भ्_६,४।१७ दुहितुः पाण्डित्यं गृहतन्त्रविषयमेव वेदे ऽनधिकारात् ।<br>
तिलौदनं कृतरम् ॥१७॥</p>
<hr>
<p>स्तर्त् ब्र्हुप् ६,४।१८</p>
<p>अथ य इच्छेत् &ndash; पुत्रो मे पण्डितो विगीतः समितिङ्गमः शुश्रूषितां वाचं भाषिता जायेत सर्वान् वेदान् अनुब्रुवीत सर्वम् आयुर् इयाद् इति मांसौदनं पाचयित्वा सर्पिष्मन्तम् अश्नीयाताम् ।<br>
ईश्वरौ जनयितवाइ ।<br>
औक्षेण वार्षभेण वा ॥ ब्र्हुप्_६,४।१८ ॥</p>
<hr>
<p>ब्र्हुप्भ्_६,४।१८ विविधं गीतो विगीतः प्रख्यात इत्यर्थः ।<br>
समितिङ्गमः सभां गच्छतीति प्रगल्भ इत्यर्थः ।<br>
पाण्डित्यस्य पृथग्ग्रहणात् ।<br>
शुश्रूषितां श्रोतुमिष्टां रमणीयां वाचं भाषिता संस्कृताया अर्थवत्या वाचो भाषितेत्यर्थः ।<br>
मांसमिश्रमोदनं मांसौदनम् ।<br>
तन्मांसनियमार्थमाह-औक्षें वा मांसेन ।<br>
उक्षा सेचनसमर्थः पुङ्गवस्तदीयं मांसम् ।<br>
ऋषभस्ततो ऽप्यधिकवयास्तदीयमार्षभं मांसम् ॥१७॥</p>
<hr>
<p>स्तर्त् ब्र्हुप् ६,४।१९</p>
<p>अथाभिप्रातर् एव स्थालीपाकावृताज्यं चेष्टित्वा स्थालीपाकस्योपघातं जुहोत्य् अग्नये स्वाहानुमतये स्वाहा देवाय सवित्रे सत्यप्रसवाय स्वाहेति ।<br>
हुत्वोद्धृत्य प्राश्नाति ।<br>
प्राश्येतरस्याः प्रयच्छति ।<br>
प्रक्षाल्य पाणी उदपात्रं पूरयित्वा तेनैनां त्रिर् अभ्युक्षति &ndash;<br>
उत्तिष्ठातो विश्वावसो ऽन्याम् इच्छ प्रपूर्व्याम् ।<br>
सं जायां पत्या सहेति ॥ ब्र्हुप्_६,४।१९ ॥</p>
<hr>
<p>ब्र्हुप्भ्_६,४।१९ अथामिप्रातरेव काले ऽवघातनिर्वृत्तांस्तण्डुलानादाय स्थालीपाकावृता स्थालीपाकविधिनाऽज्यं चेष्टित्वाऽज्यसंस्कारं कृत्वा चरुं श्रपयित्वा स्थालीपाकस्याऽहुतीर्जुहोत्युपघातमुपहत्योपहत्याग्नये स्वाहेत्याद्याः ।<br>
गार्ह्यः सर्वो विधिर्द्रष्टव्यो ऽत्र हुत्वोद्धृत्य चरुशेषं प्राश्नाति स्वयं प्राश्येतरस्याः पत्न्यै प्रयच्छत्युच्छिष्टम् ।<br>
प्रक्षाल्य पाणी आचम्योदपात्रं पूरयित्वा तेनोदकेनैनां त्रिरभ्युक्षत्येन मन्त्रेणोत्तिष्ठात इति सकृन्मन्त्रोच्चारणम् ॥१९॥</p>
<hr>
<p>स्तर्त् ब्र्हुप् ६,४।२०<br>
अथैनाम् अभिपद्यते &ndash; अमो ऽहम् अस्मि सा त्वम् ।<br>
सा त्वम् अस्य् अमो ऽहम् ।<br>
सामाहम् अस्मि ऋक् त्वम् ।<br>
द्यौर् अहम् पृथिवी त्वम् ।<br>
ताव् एहि संरभावहै सह रेतो दधावहै ।<br>
पुंसे पुत्राय वित्तय इति ॥ ब्र्हुप्_६,४।२० ॥</p>
<hr>
<p>ब्र्हुप्भ्_६,४।२० अथैनामभिमन्त्र्य क्षीरौदनादि यथापत्यकामं भुक्त्वेति क्रमो द्रष्टव्यः ।<br>
संवेशनकाले ऽमो ऽहमस्मीत्यादिमन्त्रेणाभिपद्यते ॥२०॥</p>
<hr>
<p>स्तर्त् ब्र्हुप् ६,४।२१</p>
<p>अथास्या ऊरू विहापयति &ndash; विजिहीथां द्यावापृथिवी इति ।<br>
तस्याम् अर्थं निष्ठाय मुखेन मुखं सन्धाय त्रिर् एनाम् अनुलोमाम् अनुमार्ष्टि &ndash;<br>
विष्णुर् योनिं कल्पयतु त्वष्टा रूपाणि पिंशतु ।<br>
आ सिञ्चतु प्रजापतिर् धाता गर्भं दधातु ते ।<br>
गर्भं धेहि सिनीवालि गर्भं धेहि पृथुष्टुके ।<br>
गर्भं ते अश्विनौ देवाव् आधत्तां पुष्करस्रजौ ॥ ब्र्हुप्_६,४।२१ ॥</p>
<hr>
<p>ब्र्हुप्भ्_६,४।२१ अथास्या ऊरू विहापयति विजिहीथां द्यावापृथिवी इत्यनेन ।<br>
तस्यामर्थमित्यादि पूर्ववत् ।<br>
त्रिरेनां शिरः प्रभृत्यनुलोमामनुमार्ष्टि विष्णुर्योनिमित्यादि प्रतिमन्त्रम् ॥२१॥</p>
<hr>
<p>स्तर्त् ब्र्हुप् ६,४।२२</p>
<p>हिरण्मयी अरणी याभ्यां निर्मन्थताम् अश्विनौ ।<br>
तं ते गर्भं हवामहे दशमे मासि सूतये ।<br>
यथाग्निगर्भा पृथिवी यथा द्यौर् ऐन्द्रेण गर्भिणी ।<br>
वायुर् दिशां यथा गर्भ एवं गर्भं दधामि ते ऽसाव् इति ॥ ब्र्हुप्_६,४।२२ ॥</p>
<hr>
<p>ब्र्हुप्भ्_६,४।२२ अन्ते नाम गृह्णात्यसाविति तस्याः ॥२२॥</p>
<hr>
<p>स्तर्त् ब्र्हुप् ६,४।२३</p>
<p>सोष्यन्तीम् अद्भिर् अभ्युक्षति &ndash;<br>
यथा वायुः पुष्करिणीं समिङ्गयति सर्वतः ।<br>
एवा ते गर्भ एजतु सहावैतु जरायुणा ।<br>
इन्द्रस्यायं व्रजः कृतः सार्गलः सपरिश्रयः ।<br>
तम् इन्द्र निर्जहि गर्भेण सावरां सहेति ॥ ब्र्हुप्_६,४।२३ ॥</p>
<hr>
<p>ब्र्हुप्भ्_६,४।२३ सोष्यन्तीमद्भिरभ्युक्षति प्रसवकाले सुखप्रसवनार्थमनेन मन्त्रेण ।<br>
यथा वायुः पुष्करिणीं समिङ्गयति सर्वतः ।<br>
एवा ते गर्भ एजत्विति ॥२३॥</p>
<hr>
<p>स्तर्त् ब्र्हुप् ६,४।२४<br>
जाते ऽग्निम् उपसमाधायाङ्क आधाय कंसे पृषदाज्यं सन्नीय पृषदाज्यस्योपघातं जुहोति &ndash;<br>
अस्मिन्सहस्रं पुष्यासम् एधमानः स्वे गृहे ।<br>
अस्योपसन्द्यां मा छैत्सीत् प्रजया च पशुभिश् च स्वाहा ।<br>
मयि प्राणांस् त्वयि मनसा जुहोमि स्वाहा ।<br>
यत् कर्मणात्यरीरिचम् यद् वा न्यूनम् इहाकरम् ।<br>
अग्निष्टत् स्विष्टकृद् विद्वान् स्विष्टं सुहुतं करोतु नः स्वाहेति ॥ ब्र्हुप्_६,४।२४ ॥</p>
<hr>
<p>ब्र्हुप्भ्_६,४।२४अथ जातकर्म ।<br>
जाते ऽग्निमुपसमाधायाङ्क आधाय पुत्रं कंसे पृषदाज्यं सम्मीय संयोज्य दधि घृते पृषदाज्यस्योपघातं जुहोत्यस्मिन्सहस्रमित्याद्यावापस्थाने ॥२४॥</p>
<hr>
<p>स्तर्त् ब्र्हुप् ६,४।२५</p>
<p>अथास्य दक्षिणं कर्णम् अभिनिधाय वाग् वाग् इति त्रिः ।<br>
अथ दधि मधु घृतं सन्नीयानन्तर्हितेन जातरूपेण प्राशयति ।<br>
भूस् ते दधामि भुवस् ते दधामि स्वस् ते दधामि भूर् भुवः स्वः सर्वं त्वयि दधामीति ॥ ब्र्हुप्_६,४।२५ ॥</p>
<hr>
<p>ब्र्हुप्भ्_६,४।२५ अथास्य दक्षिणं कर्णमभिनिधाय स्वं मुखं वाग्वागिति त्रिर्जपेत् ।<br>
अथ दधि मधु घृतं सन्नीयानन्तर्हितेनाव्यवहितेन जातरूपेण हिरण्येन प्राशयत्येतैर्मन्त्रैः प्रत्येकम् ॥२५॥</p>
<hr>
<p>स्तर्त् ब्र्हुप् ६,४।२६</p>
<p>अथास्य नाम करोति वेदो ऽसीति ।<br>
तद् अस्यैतद् गुह्यम् एव नाम भवति ॥ ब्र्हुप्_६,४।२६ ॥</p>
<hr>
<p>ब्र्हुप्भ्_६,४।२६ अथास्य नामधेयं करोति वेदो ऽसीति ।<br>
तदस्य तद्गुह्यं नाम भवति वेद इति ॥२६॥</p>
<hr>
<p>स्तर्त् ब्र्हुप् ६,४।२७</p>
<p>अथैनं मात्रे प्रदाय स्तनं प्रयच्छति &ndash; यस् ते स्तनः शशयो यो मयोभूर् यो रत्नधा वसुविद् यः सुदत्रः ।<br>
येन विश्वा पुष्यसि वार्याणि सरस्वति तम् इह धातवे कर् इति ॥ ब्र्हुप्_६,४।२७ ॥</p>
<hr>
<p>ब्र्हुप्भ्_६,४।२७ अथैनं मात्रे प्रदाय स्वाङ्कस्थं स्तनं प्रयच्छति यस्ते स्तन इत्यादिमन्त्रेण ॥२७॥</p>
<hr>
<p>स्तर्त् ब्र्हुप् ६,४।२८</p>
<p>अथास्य मातरम् अभिमन्त्रयते &ndash; इलासि मैत्रावरुणी वीरे वीरम् अजीजनत् ।<br>
सा त्वं वीरवती भव यास्मान् वीरवतो ऽकरद् इति ।<br>
तं वा एतम् आहुः &ndash; अतिपिता बताभूः ।<br>
अतिपितामहो बताभूः ।<br>
परमां बत काष्ठां प्राप श्रिया यशसा ब्रह्मवर्चसेन ।<br>
य एवंविदो ब्राह्मणस्य पुत्रो जायत इति ॥ ब्र्हुप्_६,४।२८ ॥</p>
<hr>
<p>ब्र्हुप्भ्_६,४।२८ अथास्य मातरमभिमन्त्रयत इलासीत्यनेन ।<br>
तं वा एतमाहुरित्यनेन विधिना जातः पुत्रः पितरं पितामहं चातिशेत इति श्रिया यशसा ब्रह्मवर्चसेन परमां निष्ठां प्रापदित्येवं स्तुत्यो भवतीत्यर्थः ।<br>
यस्य चैवंविदो ब्राह्मणस्य पुत्रो जायते स चैवं भवतीत्यध्याहार्यम् ॥२८॥</p>
<p>इति बृहदारण्यकोपनिषदि षष्ठाध्यायस्य चतुर्थं ब्राह्मणम् ॥४॥</p>
<hr>
<p>स्तर्त् ब्र्हुप् ६,५।१-४</p>
<p>अथ वंशः ।<br>
पौतिमाषीपुत्रः कात्यायनीपुत्रात् ।<br>
कात्यायनीपुत्रो गौतमीपुत्रात् ।<br>
गौतमीपुत्रो भारद्वाजीपुत्रात् ।<br>
भारद्वाजीपुत्रः पाराशरीपुत्रात् ।<br>
पाराशरीपुत्र औपस्वस्तीपुत्रात् ।<br>
औपस्वस्तीपुत्रः पाराशरीपुत्रात् ।<br>
पाराशरीपुत्रः कात्यायनीपुत्रात् ।<br>
कात्यायनीपुत्रः कौशिकीपुत्रात् ।<br>
कौशिकीपुत्र आलम्बीपुत्राच् च वैयाघ्रपदीपुत्राच् च ।<br>
वैयाघ्रपदीपुत्रह् काण्वीपुत्राच् च कापीपुत्राच् च ।<br>
कापीपुत्रः ॥ ब्र्हुप्_६,५।१ ॥</p>
<p>आत्रेयीपुत्रात् ।<br>
आत्रेयीपुत्रो गौतमीपुत्रात् ।<br>
गौतमीपुत्रो भारद्वाजीपुत्रात् ।<br>
भारद्वाजीपुत्रः पाराशरीपुत्रात् ।<br>
पाराशरीपुत्रो वात्सीपुत्रात् ।<br>
वात्सीपुत्रः पाराशरीपुत्रात् ।<br>
पाराशरीपुत्रो वार्कारुनीपुत्रात् ।<br>
वार्कारुणीपुत्रो वार्कारुणीपुत्रात् ।<br>
वार्कारुणीपुत्र आर्तभागीपुत्रात् ।<br>
आर्तभागीपुत्रः शौङ्गीपुत्रात् ।<br>
शौङ्गीपुत्रः सान्कृतीपुत्रात् ।<br>
साङृतीपुत्र आलम्बायनीपुत्रात् ।<br>
आलम्बायनीपुत्र आलम्बीपुत्रात् ।<br>
आलम्बीपुत्रो जायन्तीपुत्रात् ।<br>
जायन्तीपुत्रो माण्डूकायनीपुत्रात् ।<br>
माण्डूकायनीपुत्रो माण्डूकीपुत्रात् ।<br>
माण्डूकीपुत्रः शाण्डिलीपुत्रात् ।<br>
शाण्डिलीपुत्रो राथीतरीपुत्रात् ।<br>
राथीतरीपुत्रो भालुकीपुत्रात् ।<br>
भालुकीपुत्रः क्रौञ्चिकीपुत्राभ्याम् ।<br>
क्रौञ्चिकीपुत्रौ वैदभृतीपुत्रात् ।<br>
वैदभृतीपुत्रः कार्शकेयीपुत्रात् ।<br>
कार्शकेयीपुत्रः प्राचीनयोगीपुत्रात् ।<br>
प्राचीनयोगीपुत्रः साञ्जीवीपुत्रात् ।<br>
साञ्जीवीपुत्रः प्राश्नीपुत्राद् आसुरिवासिनः ।<br>
प्राश्नीपुत्र आसुरायणात् ।<br>
आसुरायण आसुरेः ।<br>
आसुरिः। ब्र्हुप्_६,५।२ ॥</p>
<p>याज्ञवल्क्यात् ।<br>
याज्ञवल्क्य उद्दालकात् ।<br>
उद्दालको ऽरुणात् ।<br>
अरुण उपवेशेः ।<br>
उपवेशिः कुश्रेः ।<br>
कुश्रिर् वाजश्रवसः ।<br>
वाजश्रवा जीह्वावतो बाध्योगात् ।<br>
जीह्वावान् बाध्योगो ऽसिताद् वार्षगणात् ।<br>
असितो वार्षगणो हरितात् कश्यपात् ।<br>
हरितः कश्यपः शिल्पात् कश्यपात् ।<br>
शिल्पः कश्यपः कश्यपान् नैध्रुवेः ।<br>
कश्यपो नैध्रुविर् वाचः ।<br>
वाग् अम्भिण्याः ।<br>
अम्भिण्य् आदित्यात् ।<br>
आदित्यानीमानि शुक्लानि यजूंषि वाजसनेयेन याज्ञवल्क्येनाख्ययन्ते ॥ ब्र्हुप्_६,५।३ ॥</p>
<p>समानम् आ साञ्जीवीपुत्रात् ।<br>
सञ्जिवीपुत्रो माण्डूकायनेः ।<br>
माण्डूकायनिर् माण्डव्यात् ।<br>
माण्डव्यः कौत्सात् ।<br>
कौत्सो माहित्थेः ।<br>
माहित्थिर् वामकक्षायणात् ।<br>
वामकक्षायणः शाण्डिल्यात् ।<br>
शाण्डिल्यो वात्स्यात् ।<br>
वात्स्यः कुश्रेः ।<br>
कुश्रिर् यज्ञवचसः राजस्तम्बायनात् ।<br>
यज्ञवचा राजस्तम्बायनः तुरात् कावषेयात् ।<br>
तुरः कावषेयः प्रजापतेः ।<br>
प्रजापतिर् ब्रह्मणः ।<br>
ब्रह्म स्वयम्भु ।<br>
ब्रह्मणे नमः ॥ ब्र्हुप्_६,५।४ ॥</p>
<hr>
<p>ब्र्हुप्भ्_६,५।१-४ अथेदानीं समस्तप्रवचनवंशः ।<br>
स्रीप्राधान्यात् गुणवान्पुत्रो भवतीति प्रस्तुतम् ।<br>
अतः स्रीविशेषणेनैव पुत्रविशेषणादाचार्यपरम्परा कीर्त्यते ।<br>
तानीमानि शुक्लानीत्यव्यामिश्राणि ब्राह्मणेन ।<br>
अथवा यानीमानि यजूंषि तानी शुक्लानि शुद्धानीत्येतत् ।<br>
प्रजापतिमारभ्य यावत्पौतिमाषीपुत्रस्तावदधोमुखो नियताचार्यपूर्वक्रमो वंशः समानमासाञ्जीवीपुत्रात् ।<br>
ब्रह्मणः प्रवचनाख्यस्य ।<br>
तच्चैतद्ब्रह्म प्रजापतिप्रबन्धपरम्परयाऽगत्यास्मास्वनेकधाविप्रसृतमनाद्यनन्तं स्वयम्भु ब्रह्म नित्यं तस्मै ब्रह्मणे नमः ।<br>
नमस्तदनुवर्तिभ्यो गुरुभ्यः ॥१-४ ॥</p>
<p>इति बृहदारण्यकोपनिषदि षष्ठाध्यायस्य पञ्चमं ब्राह्मणम् ॥५॥</p>
<p>इति वाजसनेयके बृहदारण्यकोपनिषदि षष्ठोध्यायः ॥६॥</p>
<p>इति वाजसनेयकेबृहदारण्यकक्रमेणाष्टमो ऽध्यायः ॥८॥<br>
इति शुक्लयजुर्वेदीया बृहदारण्यकोपनिषत् सम्पूर्णा</p>
<p>ॐ पूर्णमदः पूर्णमिदं पूर्णात्पूर्णमुदच्यते ।<br>
पूर्णस्य पूर्णमादाय पूर्णमेवावशिष्यते ॥</p>
<p>ॐ शान्तिः शान्तिः शान्तिः</p>

  </div>
</article>


        

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/vedAH_yajuH/vAjasaneyam/mAdhyandinam/shatapatha-brAhmaNam/bRhadAraNyakopaniShat/shankaraH/6/">६ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ६</li>
        
    </nav>
</aside>

      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="/full_search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/vedAH_yajuH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/vedAH_yajuH/actions/workflows/build.yml"><img src="https://github.com/vishvAsa/vedAH_yajuH/actions/workflows/build.yml/badge.svg"> Built </a> on 2025 Jan 31 14:52:27 UTC. (<a href="http://google.com/search?q=14%3a52%3a27%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
